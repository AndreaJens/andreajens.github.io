
<HTML>
<head>
  <title>Ci&ograve; che non desidero (2013)</title>
  <link rel="shortcut icon" type="image/x-icon" href="../assets/images/favicon.png">
  <meta name="twitter:card" content="summary">
  <meta property="og:title" content="Lo scrigno di Andrea">
  <meta property="og:image" content="https://andreajens.github.io/assets/images/logoBW.png" />
  <meta property="og:description" content="Racconti: Ciò che non desidero (2013, completo)">
  <meta property="og:url" content="https://andreajens.github.io" />
  <script charset="utf-8" src="../extra_ui_elems.js"></script>
</head>
<BODY>
<link rel="stylesheet" type="text/css" href="../styles.css" media="screen" />

<script>
   addTopBar('../');
</script>
<script>
   addBottomBar('Ciò che non desidero (2013)');
</script>
<div class="container">
<header>
</header>
<main>
<h1 class="western" lang="it-IT">Ci&ograve; che non desidero (2013)</h1>

<div class="quote-container">
  <div class="image">
	<img src="../assets/images/favicon.png" alt="AJLogo">
  </div>
  <div class="text-container">
    <p><em>"Ci&ograve; che non desidero" &egrave; sicuramente la mia storia pi&ugrave; divisiva. Sporca, feroce, crudele, apertamente sensuale, perversa. &Egrave; anche il mio secondo romanzo pi&ugrave; lungo, dopo <a href="./farfalla_sul_croco.html" target="_blank">"La Farfalla sul Croco"</a>, pur scandagliando profondit&agrave; diverse. "Ci&ograve; che non desidero" &egrave; stato uno sfogo psicologico, forse ispirato dai romanzi di Carlos Luis Zaf&oacute;n, ma portati all'estremo. La protagonista, Arianna, una ragazza di ventitr&eacute; anni che vive coi genitori, non ha mai fatto nulla al di fuori degli schemi nonostante la maggiore et&agrave;... ha pi&ugrave; di un punto di contatto con la mia esperienza personale. La scena in cui legge un manga per la prima volta, la meraviglia che prova ha un che di autobiografico. La sua reazione allo scoprire che la sua migliore amica ha avuto un'esperienza omosessuale &egrave; legata agli orribili stereotipi sulla comunit&agrave; LGBTQ+ che erano ancora diffusi in Italia negli anni 2010 (e forse non se ne sono andati). Ho rimesso mano a questo racconto nel 2018, per adattarlo e cambiare un finale di cui non ero contento, snellendo alcune parti e modificandone altre. Questa versione di "Ci&ograve; che non desidero" contiene la prima scena semi-esplicita che ho scritto in un racconto - quanto riuscita non so dirlo - che &egrave; riportata integralmente anche in questa versione di archivio. Soprendentemente, questo romanzo contiene riferimenti ad altre storie, incluso ancora una volta <a href="./neonlight.html" target="_blank">"Neonlight"</a>, qui un film centrale nella trama, con Nicolas Cage nel ruolo di Ezequiel. Non posso fuggire dalla maledizione di "Neonlight". Red ed Ezequiel torneranno sempre a tormentarmi.</em></p>
  </div>
</div>
<hr>

<h2 class="western" lang="it-IT"><b>Riflessi</b>sselfiR</h2>
<p class="western" lang="it-IT">Specchi. Specchi ovunque. Frammenti di immagine caleidoscopici, multiformi, riflessi di molteplici esistenze. Decine, centinaia, migliaia di volti, simili tra loro, la stessa espressione spenta ripetuta all'infinito.</p>
<p class="western" lang="it-IT">Non un battito di ciglia, non una smorfia, un cenno di vita.</p>
<p class="western" lang="it-IT">Non una traccia di morte.</p>
<p class="western" lang="it-IT">Occhi di vetro, pupille dilatate, riflesse sui pannelli lucidi, riflesse dai pannelli lucidi in tutta la stanza. Una visione estasiante, da contemplare con avidit&agrave;. Corpi perfetti, lisci, inviolati. Fermi, immobili.</p>
<p class="western" lang="it-IT">Vivi.</p>
<p class="western" lang="it-IT">N&eacute; legati, n&eacute; incatenati.</p>
<p class="western" lang="it-IT">Vivi.</p>
<p class="western" lang="it-IT">Respiravano, certo.</p>
<p class="western" lang="it-IT">Un cos&igrave; dolce respiro...</p>
<p class="western" lang="it-IT">L'unico, timido segnale che quei corpi non erano finti.</p>
<p class="western" lang="it-IT">Ed erano l&igrave;, a sua completa disposizione.</p>
<p class="western" lang="it-IT">Un peccato, un peccato davvero non poterne godere appieno... ma non posso cedere alla tentazione, non ora. Non posso permettermi di consumare tutto, non cos&igrave; in fretta.</p>
<p class="western" lang="it-IT">Fretta?</p>
<p class="western" lang="it-IT">No, non c'era bisogno di averne, proprio no. Perch&eacute; quando torni dall'aldil&agrave; non ne hai pi&ugrave;, di questi problemi, devi solo decidere come trascorrere il tempo residuo.</p>
<p class="western" lang="it-IT">Ci&ograve; che resta lo vivi come vuoi, tanto non devi pi&ugrave; mangiare, non devi pi&ugrave; bere, non hai nemmeno bisogno di respirare.</p>
<p class="western" lang="it-IT">Per&ograve; questo tempo non &egrave; eterno.</p>
<p class="western" lang="it-IT">Un sospiro.</p>
<p class="western" lang="it-IT">Pensarci troppo non gli sarebbe stato di alcun giovamento. Meglio concentrarsi sul tesoro.</p>
<p class="western" lang="it-IT">I corpi erano solo una decina, in fondo, ma gli specchi li moltiplicavano all'infinito, in mille combinazioni scintillanti.</p>
<p class="western" lang="it-IT">I corpi erano solo una decina, in fondo, ma gli specchi li moltiplicavano, riproducendoli in mille combinazioni scintillanti.</p>
<p class="western" lang="it-IT">Respiravano in silenzio, accarezzandolo con le loro mani vellutate. Pelle liscia, profumata, brillante, scintillante, bianca, bianchissima o anche scura, non importa basta che sia pelle, solo pelle. Nient'altro.</p>
<p class="western" lang="it-IT">Un'ossessione? Forse. O forse no.</p>
<p class="western" lang="it-IT">Poteva definirlo un hobby? Forse. O forse no.</p>
<p class="western" lang="it-IT">Forse, solamente un passatempo per trascorrere il <em>transiente</em> nel miglior modo possibile. Peccato per le immagini, peccato per gli specchi. Riflettevano la stanza, certo, in un infinito caleidoscopio di colori, forme ed immagini.</p>
<p class="western" lang="it-IT">Riflettevano le vecchie credenze ammuffite, le ragnatele, il lampadario cigolante.</p>
<p class="western" lang="it-IT">Riflettevano ognuno di quei corpi perfetti, ogni essere umano, ogni oggetto nella stanza.</p>
<p class="western" lang="it-IT">Ad eccezione di lui.</p>
<p class="western" lang="it-IT">Un altro sospiro.</p>
<p class="western" lang="it-IT">Qualcosa si deve pur perdere, quando si attraversa la soglia.</p>
<p class="western" lang="it-IT">Uno dei corpi sinuosi si mosse alla sua sinistra e lo baci&ograve; sulla guancia, dolcemente. Un bacio, una languida carezza, uno sguardo perso nel vuoto.</p>
<p class="western" lang="it-IT">Uno dei corpi sinuosi si mosse alla sua sinistra e lo baci&ograve; sulla guancia, dolcemente. Un bacio, una languida carezza, uno sguardo perso nel vuoto.</p>
<p class="western" lang="it-IT">Ovvio.</p>
<p class="western" lang="it-IT">Non erano in grado di reagire, non erano in grado di percepire nulla, se non ci&ograve; che era loro comandato. Un altro bacio, e un altro, un altro ancora.</p>
<p class="western" lang="it-IT">La allontan&ograve; leggermente, per riprendere possesso di s&eacute;. Gli specchi... gli specchi non lo avevano riflesso neanche in quel momento. La ragazza, quella perfetta creatura vellutata, sinuosa, aveva baciato il nulla, accarezzato l'aria.</p>
<p class="western" lang="it-IT">Strinse il pugno, strizz&ograve; gli occhi fino quasi a provare dolore, serr&ograve; i denti fin quasi a ringhiare, come una bestia feroce.</p>
<p class="western" lang="it-IT">Quando si concentrava, poteva effettivamente scorgere alcuni, insignificanti particolari del suo corpo. Le mani erano a posto, i piedi anche, i vestiti erano impeccabili.</p>
<p class="western" lang="it-IT">Ma il viso? Era lo stesso? Lo stesso di quando era precipitato gi&ugrave; dalla scogliera?</p>
<p class="western" lang="it-IT">Non poteva saperlo. Non lo avrebbe mai saputo.</p>
<p class="western" lang="it-IT">Un boato fragoroso, rumore di nocche contro assi di legno marce.</p>
<p class="western" lang="it-IT">Subito dopo, il rimorso.</p>
<p class="western" lang="it-IT"><em>Calmati,</em> pens&ograve;, <em>calmati. Non puoi perdere il controllo in questo modo.</em></p>
<p class="western" lang="it-IT">Tornare dall'aldil&agrave; provoca uno strano effetto, si sa. L'ebbrezza di poter assaporare nuovamente piaceri dimenticati. Il turbinio dell'aria, il vento sulla pelle, il calore del corpo di una donna.</p>
<p class="western" lang="it-IT">E lo desideri, certo. Lo desideri perch&eacute; non devi pi&ugrave; soddisfare alcuna altra necessit&agrave;.</p>
<p class="western" lang="it-IT">Una carezza gentile, sull'altra guancia. Una mano scura, leggermente, non troppo. Stessa espressione, assente, provocante.</p>
<p class="western" lang="it-IT">Rise, rise pensando ai ricchi viziati che si circondavano di bambole costruite per riprodurre l'immagine femminile. Perch&eacute; bambole? Non ha senso quando puoi avere delle vere ragazze... e in quella quantit&agrave;.</p>
<p class="western" lang="it-IT">Incoscienti, certo.</p>
<p class="western" lang="it-IT">Incapaci di capire, di parlare.</p>
<p class="western" lang="it-IT">Sanno solo respirare e baciare, baciare bene.</p>
<p class="western" lang="it-IT">Ma d'altronde, &egrave; questo che volevi, no? Godertela un po' visto che in vita non ne hai avuto l'occasione. Sei morto troppo presto, a trentacinque anni, per uno stupido incidente, dopo aver seppellito un cadavere. E la scogliera si avvicinava sempre di pi&ugrave;, sempre di pi&ugrave;. In quel momento cos'hai pensato? Dillo, cos'hai pensato?</p>
<p class="western" lang="it-IT"><em>Peccato non averne approfittato.</em></p>
<p class="western" lang="it-IT">Ma lei mancava ancora. Non l'aveva presa, non c'era riuscito.</p>
<p class="western" lang="it-IT"><em>Uno scherzo del destino? </em></p>
<p class="western" lang="it-IT">Forse.</p>
<p class="western" lang="it-IT">Un retaggio che non era il caso di cancellare, uno scoppio di sentimenti che lo aveva atterrato, squassato, distrutto. Tornare indietro, dopo cos&igrave; poco tempo, e poter finalmente sfogare i propri desideri pi&ugrave; repressi e perversi...</p>
<p class="western" lang="it-IT">Una manna dal cielo &hellip; o una dannazione aggiunta?</p>
<p class="western" lang="it-IT">Non puoi avere ci&ograve; che desideri, non puoi volere ci&ograve; che gi&agrave; hai. Mai soddisfatto. C'&egrave; da impazzire, da perderci la testa.</p>
<p class="western" lang="it-IT">E precipitare.</p>
<p class="western" lang="it-IT">Nell'abisso.</p>
<p class="western" lang="it-IT">Di nuovo.</p>
<p class="western" lang="it-IT">Gi&agrave;.</p>
<p class="western" lang="it-IT">Perch&eacute;, di solito, non c'&egrave; una seconda possibilit&agrave;, ne hai una sola.</p>
<p class="western" lang="it-IT">Sprecala, ed &egrave; finita.</p>
<p class="western" lang="it-IT">Tutti i sentimenti bruciati, ridotti in cenere, nera e polverosa, fuliggine maledetta. Danzi su quelle ceneri, senza un preciso motivo, poi smetti anche di ballare. Perch&eacute; non provi pi&ugrave; nulla. Un guscio vuoto, senza speranza, senza vita, privo di intelletto. Questo &egrave; il destino dei perdenti.</p>
<p class="western" lang="it-IT"><em>Una brutta situazione, vero?</em></p>
<p class="western" lang="it-IT">Molto brutta. Pessima.</p>
<p class="western" lang="it-IT"><em>E lei dov'&egrave;?</em></p>
<p class="western" lang="it-IT">Lei?</p>
<p class="western" lang="it-IT"><em>S&igrave;, proprio lei.</em> <em>La creatura per cui sei tornato</em>.</p>
<p class="western" lang="it-IT">Non lo so.</p>
<p class="western" lang="it-IT">Non &egrave; vero, lo sai, lo sai bene.</p>
<p class="western" lang="it-IT">Perch&eacute; dovrei mentire a me stesso?</p>
<p class="western" lang="it-IT"><em>Perch&eacute; ti sembra... da depravati.</em></p>
<p class="western" lang="it-IT">Non &egrave; vero.</p>
<p class="western" lang="it-IT"><em>Intendiamoci, stai desiderando di ritrovarla, ma non per contemplarla, come queste bambole! Tu la vuoi, la brami. Non la lascerai inviolata come le altre. </em></p>
<p class="western" lang="it-IT">S&igrave;, &egrave; cos&igrave;.</p>
<p class="western" lang="it-IT">Purtroppo &egrave; cos&igrave;.</p>
<p class="western" lang="it-IT">Serr&ograve; le palpebre, sferr&ograve; un pugno contro uno degli specchi, incrinandolo leggermente.</p>
<p class="western" lang="it-IT">Nessuna delle ragazze reag&igrave;. Si limitarono ad osservarlo con sguardo languido e desideroso, inconsce della loro completa nudit&agrave;. Stupide marionette senza fili, incapaci di pensare, prive di ogni senso critico, condannate a seguire solamente l'istinto.</p>
<p class="western" lang="it-IT">Apr&igrave; gli occhi.</p>
<p class="western" lang="it-IT">Era pienamente padrone di s&eacute;, il momento di ebbrezza era passato, la follia sembrava essersi placata. Si lasci&ograve; accarezzare dolcemente da quei corpi che rispondevano solo a lui. Chiunque al posto suo si sarebbe sentito in pace con il mondo.</p>
<p class="western" lang="it-IT">Chiunque il mondo non l'avesse visto dall'alto &ndash; o dal basso, nello spazio non hai punti di riferimento.</p>
<p class="western" lang="it-IT">Per un attimo dimentic&ograve; i suoi problemi e si adagi&ograve; mollemente sul divano. Era il re di quella piccola Versailles dimenticata dal mondo, lontana da tutto e da tutti.</p>
<p class="western" lang="it-IT">Sprofond&ograve; in una sorta di sonno oppiaceo, privo di sogni, privo di vita. Le carezze, le moine, le fusa non potevano risvegliarlo, solo acuirne i sensi, renderli parte del Campo intrinseco della natura.</p>
<p class="western" lang="it-IT">Flussi di informazioni, informazioni sotto forma di suoni, colori, figure.</p>
<p class="western" lang="it-IT">A intervalli regolari, immagini di vita si infrangevano sulla sua mente, propagandosi con tutta la loro forza.</p>
<p class="western" lang="it-IT">Architravi maestosi, finestre enormi, luce ovunque.</p>
<p class="western" lang="it-IT">La vera Versailles fece capolino nei suoi pensieri turbinanti, ridestandolo dal torpore. Cos'aveva quel suo minuscolo, insignificante regno della sfarzosa reggia francese?</p>
<p class="western" lang="it-IT">Nulla.</p>
<p class="western" lang="it-IT">Solo gli specchi.</p>
<p class="western" lang="it-IT">Gi&agrave;, gli specchi...</p>
<p class="western" lang="it-IT"><em>Specchi che non mi riflettono</em>.</p>
<p class="western" lang="it-IT">Ma rifletteranno lei, amico mio.</p>
<p class="western" lang="it-IT"><em>Non posso farle del male. </em></p>
<p class="western" lang="it-IT">Rilassati, non sei pi&ugrave; il suo galoppino.</p>
<p class="western" lang="it-IT"><em>Lo sono stato. L'ho servita. Le sono stato vicino. </em></p>
<p class="western" lang="it-IT">Per convenienza.</p>
<p class="western" lang="it-IT"><em>S&igrave;, solo per quello. </em></p>
<p class="western" lang="it-IT">Eppure la brami, la vuoi.</p>
<p class="western" lang="it-IT">Non &egrave; cos&igrave;, Francesco?</p>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<h2 class="western" lang="it-IT"><b>S</b><b>v</b><b>ani</b><b>r</b><b>e</b></h2>
<p class="western" lang="it-IT">Sembrava ubriaca, da quanto camminava storta. L'espressione del suo viso tradiva uno spiccato senso di appagamento, di pace interiore. Era al settimo, no! all'ottavo, no! al nono cielo.</p>
<p class="western" lang="it-IT">Scosse la testa, come per riprendere il controllo di s&eacute;.</p>
<p class="western" lang="it-IT">Da quanto non provava una sensazione simile? L'amore, forse non quello vero, ma puro e semplice. E per chi poi! Un sentimento forte, dolce e terribile, improvviso.</p>
<p class="western" lang="it-IT">Come aveva fatto a dimenticarsi tutto ci&ograve;?</p>
<p class="western" lang="it-IT">Afferr&ograve; il lampione con la mano destra e gir&ograve; tre volte attorno, senza curarsi degli sguardi dei passanti.</p>
<p class="western" lang="it-IT">Complet&ograve; ancora due giri, poi si lanci&ograve; a centro strada, in mezzo alla folla, tra lo stupore delle madri che portavano i bambini a scuola e i padri che si recavano al lavoro. Si accarezz&ograve; i capelli rossicci, un colore che la rappresentava appieno, prima, durante e dopo il...</p>
<p class="western" lang="it-IT">Il...?</p>
<p class="western" lang="it-IT">La sua mente si blocc&ograve; per un lungo istante, censurando la parola, cestinandola nell'immenso archivio di <em>cose poco importanti</em>.</p>
<p class="western" lang="it-IT">Ora doveva affrettarsi, correre, rallentare, camminare, a passo lento, fermarsi. S&igrave;, fermarsi in mezzo alla folla, ad occhi chiusi, con le braccia aperte, allargando il giubbotto di pelle e mostrando la maglia candida al vento, una leggera brezza che si divertiva ad appiccicargliela al corpo, il corpo di una ventitreenne ebbra di gioia, ebbra di vita. Certo, poteva sembrare strana agli altri, ma qual era il problema?</p>
<p class="western" lang="it-IT">A ventitr&eacute; anni hai tutta la vita davanti.</p>
<p class="western" lang="it-IT">O tutta la vita dietro?</p>
<p class="western" lang="it-IT">Abbass&ograve; le braccia, delusa.</p>
<p class="western" lang="it-IT">Non era cos&igrave; semplice decidere quale fosse l'alternativa corretta.</p>
<p class="western" lang="it-IT">Sprofond&ograve; in un'immensa tristezza, cos&igrave;, all'improvviso. Il suo umore era a dir poco altalenante. Si sarebbe voluta addormentare, addormentare e risvegliarsi l'indomani, consumando in un lampo le sedici ore che la separavano dall'inizio di una nuova giornata.</p>
<p class="western" lang="it-IT">Perch&eacute;? Non lo sapeva, non poteva farci nulla. Era facile preda delle emozioni, forse troppo facile.</p>
<p class="western" lang="it-IT">Ma era meglio cos&igrave;, davvero, meglio provarne troppe di emozioni che non provarne per nulla. Cascate di sensazioni contrastanti contrapposte ad aridi deserti di razionalit&agrave; e conformismo.</p>
<p class="western" lang="it-IT">Se avesse potuto scegliere, non avrebbe avuto dubbi.</p>
<p class="western" lang="it-IT">&ldquo;Cassie!&rdquo;</p>
<p class="western" lang="it-IT">Quel nome la scosse, la riport&ograve; alla realt&agrave;. Cassie era lei. La stavano chiamando?</p>
<p class="western" lang="it-IT">&ldquo;Ehi, Cassie! Tutto a posto?&rdquo;</p>
<p class="western" lang="it-IT">Una ragazza. Aveva la sua stessa et&agrave;. Capelli corvini, abbastanza lunghi, occhi grigi, un paio di occhiali riposanti.</p>
<p class="western" lang="it-IT">Chi &egrave;?</p>
<p class="western" lang="it-IT"><em>Arianna</em>.</p>
<p class="western" lang="it-IT">S&igrave;, s&igrave;, lo so.</p>
<p class="western" lang="it-IT"><em>Allora perch&eacute; l'hai chiesto? </em></p>
<p class="western" lang="it-IT">Cos&igrave;. Mi andava di farlo.</p>
<p class="western" lang="it-IT">&ldquo;Ti ho visto dondolare come una scema dall'altro lato della strada! Cos'&egrave;, hai perso una scommessa?&rdquo;</p>
<p class="western" lang="it-IT">&ldquo;Pu&ograve; darsi.&rdquo;</p>
<p class="western" lang="it-IT">Arianna, la nuova arrivata la squadr&ograve; dalla testa ai piedi. Chi aveva di fronte? Una ragazza esile, un po' pi&ugrave; bassa di lei, con capelli rossi scompigliati dal vento e occhi verdi profondi, vestita come un maschiaccio: giacchetta di pelle con borchie di metallo lucido, maglia bianca un po' troppo aderente, jeans strappati in pi&ugrave; punti, scarpe slacciate consumate dall'uso.</p>
<p class="western" lang="it-IT">Stile, questo sconosciuto...</p>
<p class="western" lang="it-IT">Si sistem&ograve; gli occhiali con un gesto rapido e cerc&ograve; di riprendere il filo della conversazione.</p>
<p class="western" lang="it-IT">&ldquo;<em>Pu&ograve; darsi</em> non &egrave; una risposta.&rdquo;</p>
<p class="western" lang="it-IT">Cassie sospir&ograve; rumorosamente.</p>
<p class="western" lang="it-IT">&ldquo;No, okay? Non ho perso nessuna scommessa! Semplicemente... desideravo comportarmi cos&igrave;.&rdquo;</p>
<p class="western" lang="it-IT">Scoppi&ograve; in lacrime, senza un preciso motivo.</p>
<p class="western" lang="it-IT">&ldquo;Solo che nessuno... nessuno mi capisce... tutti mi criticano...&rdquo;</p>
<p class="western" lang="it-IT">Un sorriso si stamp&ograve; sul suo volto rigato.</p>
<p class="western" lang="it-IT">&ldquo;Ma in fondo, chi se ne importa?&rdquo;</p>
<p class="western" lang="it-IT">Arianna la osserv&ograve; perplessa. Quei continui sbalzi di umore erano tipici di Cassie. Passava con disinvoltura dalla gioia alla depressione, senza preavviso. Forse era affetta da un qualche tipo di disturbo bipolare, ma non poteva esserne certa. La conosceva da poco, da troppo poco: era arrivata in citt&agrave; solo qualche mese prima. Non sembrava avere parenti n&eacute; conoscenti, l&igrave; in giro. E, forse, era proprio per quello che avevano legato subito. Cassie era sola, disorientata e preda delle pi&ugrave; violente emozioni, emozioni di cui non sembrava essere padrona.</p>
<p class="western" lang="it-IT">Era come se le redini della sua anima fossero in mano ad un misterioso, invisibile burattinaio, nascosto dalle nuvole, nascosto tra le nuvole. Un macabro, crudele burattinaio, intento a giocare con la sua marionetta, a sperimentare diversi comportamenti, per suo piacere personale. Un giorno lo avrebbe cercato, con il telescopio.</p>
<p class="western" lang="it-IT"><em>Chi lo sa? Magari lo trovo davvero: tutto intento a tirare fili con quelle assurde manopole a forma di croce, sogghignante e divertito. E dopo averlo visto, potr&ograve; tagliare i fili e liberare Cassie. Certo, liberarla, renderla autonoma, senza quei vincoli imposti dall'alto. Forse non le sar&agrave; facile gestire tutto, all'inizio, per&ograve;... </em></p>
<p class="western" lang="it-IT">Scosse la testa.</p>
<p class="western" lang="it-IT"><em>No, chi mi assicura che i fili non li abbiamo gi&agrave; recisi? Magari &egrave; proprio per questo che Cassie &egrave; cos&igrave; originale. Magari siamo noi ad essere controllati da burattinai invisibili, in modo da comportarci esattamente come ci &egrave; richiesto dalla societ&agrave;. Forse, solo le persone come lei sono veramente libere... e io sto sbagliando tutto. </em></p>
<p class="western" lang="it-IT">Una questione di relativit&agrave;. Cassie era esuberante e a dir poco strana per i canoni della societ&agrave; civile ma, dal suo punto di vista, potevano essere gli altri a sbagliare, ad essere <em>troppo ingessati</em>.</p>
<p class="western" lang="it-IT">Meglio non pensarci e godersi la prima giornata di sole, dopo un inverno insolitamente rigido. Ma sarebbe stato possibile, assieme a Cassie? Forse no &ndash; almeno, non nel vero senso della parola.</p>
<p class="western" lang="it-IT">Era gi&agrave; stato chiaro dal loro primo incontro che non sarebbe stato facile avere a che fare con lei.</p>
<p class="western" lang="it-IT">Arianna sospir&ograve;, tentando di ricordare i dettagli &ndash; anche quelli pi&ugrave; imbarazzanti &ndash; di quel momento.</p>
<p class="western" lang="it-IT">Era con un paio di compagni di classe, in giro per le vie della citt&agrave;. Sorridevano e chiacchieravano, pur mantenendo un determinato contegno. Ad un certo punto, compare questa rossa dal nulla, che corre ridendo sguaiatamente nella loro direzione, inseguita da un salumiere &ndash; lo si capiva dal grembiule e dal cappellino col logo del <em>Paradiso della Coppa.</em> L'omone gridava a squarciagola improperi ed insulti e sembrava intenzionato ad usare la mannaia che brandiva nella mano destra. I suoi amici avevano immediatamente rivolto lo sguardo altrove, lei no. C'era qualcosa di particolare, nella rossa. Qualcosa di inspiegabile, di magnetico. Era impossibile scollarle gli occhi di dosso. Di certo, l'abbigliamento non contribuiva a migliorare la situazione: era troppo originale per non essere notata. Cos'era successo dopo?</p>
<p class="western" lang="it-IT">Ah, s&igrave;.</p>
<p class="western" lang="it-IT">L'uomo l'aveva raggiunta e le aveva urlato addosso qualcosa di incomprensibile. Lei, sempre sorridendo, aveva risposto quasi a voce bassa, con gli occhi rigati da lacrime &ndash; ma non di paura.</p>
<p class="western" lang="it-IT">Stava piangendo dal ridere.</p>
<p class="western" lang="it-IT">Un comportamento vergognoso, da condannare.</p>
<p class="western" lang="it-IT">Il macellaio l'aveva afferrata per il polso e riportata la negozio, mantenendo la sua espressione burbera, che faceva coppia con la sua corporatura robusta e tondeggiante.</p>
<p class="western" lang="it-IT"><em>Strano, </em>aveva pensato, s<em>trano davvero. Se avesse voluto, quella l&igrave; l'avrebbe staccato di sei chilometri.</em></p>
<p class="western" lang="it-IT">Invece, si era fatta riprendere. Arianna aveva seguito con lo sguardo tutta la scena, senza perderne nemmeno un fotogramma. Neanche un minuto dopo, la rossa era uscita sorridente dal negozio, accompagnata dalle urla del pizzicagnolo. Erano urla diverse, di irritazione, non di rabbia.</p>
<p class="western" lang="it-IT">E dopo?</p>
<p class="western" lang="it-IT">Beh, la curiosit&agrave; era stata troppo forte. Si era avvicinata alla ragazza, seguita a ruota dai suoi compagni. In fondo, anche loro erano interessati alla situazione, ma non potevano ammetterlo apertamente. Sarebbe stato sconveniente.</p>
<p class="western" lang="it-IT">&ldquo;Tutto a posto?&rdquo;</p>
<p class="western" lang="it-IT">S&igrave;, le prime parole dovevano essere state quelle.</p>
<p class="western" lang="it-IT">Sai che originalit&agrave;...</p>
<p class="western" lang="it-IT">&ldquo;Certo! Certo che &egrave; tutto a posto! Sono qui, parlo, rido, scherzo, piango! &Egrave; veramente tutto a posto! Sto benissimo!&rdquo;</p>
<p class="western" lang="it-IT">La ragazza aveva accompagnato quelle parole con ampi gesti delle braccia, sventolando la giacca di pelle a destra e a manca.</p>
<p class="western" lang="it-IT">&ldquo;Cosa gli hai fatto? Conosco Crescenzio da quando ho sei anni. Non l'ho mai visto cos&igrave; irritato.&rdquo;</p>
<p class="western" lang="it-IT">&ldquo;Be', ho preso un panino con il prosciutto per ricordarmi che sapore avesse... ma mi sono dimenticata che bisogna pagarle, le cose che compri.&rdquo;</p>
<p class="western" lang="it-IT">&ldquo;Cos&igrave; ti ha inseguita.&rdquo;</p>
<p class="western" lang="it-IT">&ldquo;S&igrave;. Ma &egrave; stato divertente! Sono scappata per essere ripresa, mi mi sono fatta acchiappare apposta.&rdquo;</p>
<p class="western" lang="it-IT">&ldquo;A... ah, ecco. Logico.&rdquo;</p>
<p class="western" lang="it-IT">La rossa le aveva premuto l'indice sul naso, esibendosi in un sorrisetto malizioso.</p>
<p class="western" lang="it-IT">&ldquo;Guarda che il panino gliel'ho pagato, alla fine! Avevo una decina di euro da parte, sono bastati per fortuna. O per sfortuna. Se mi avesse inseguito di nuovo sarebbe stato ancora pi&ugrave; divertente!&rdquo;</p>
<p class="western" lang="it-IT">Subito dopo, aveva allungato la mano e l'aveva esibita in un cordiale gesto di amicizia.</p>
<p class="western" lang="it-IT">&ldquo;Io sono Eva Cassiopea, ma non chiamarmi cos&igrave;, per favore. Il mio primo nome &egrave; troppo biblico, mi fa sentire male. Pensa un po'... <em>Ciao, Eva, come stai?</em> No, no, non suona bene. Il secondo &egrave; troppo lungo, mi d&agrave; quasi fastidio. Chiamami Cassie e siamo a posto cos&igrave;.&rdquo;</p>
<p class="western" lang="it-IT">Arianna si era guardata bene dal ricambiare. Sembrava &ndash; e forse era &ndash; una svitata, incapace di relazionarsi col mondo. Non vestiva per niente alla moda, i suoi pantaloni erano rattoppati in pi&ugrave; punti (solo col tempo avrebbe scoperto che gli strappi erano parte integrante dei suoi jeans), si comportava come una perfetta stupida. Eppure...</p>
<p class="western" lang="it-IT">&ldquo;Arianna, lasciala perdere. Abbiamo ancora delle commissioni da fare!&rdquo;</p>
<p class="western" lang="it-IT">I suoi amici avevano cercato di trarla in salvo, ma il rimedio era stato peggiore del male. Cassie aveva afferrato la mano della ragazza e l'aveva abbracciata.</p>
<p class="western" lang="it-IT">&ldquo;Arianna &egrave; un bel nome, molto bello! Per&ograve; troppo lungo, anche se meno di Cassiopea. Arianna. A-ri-an-na. Ari-anna. Ha un bel suono! Lo pronuncerei per ore!&rdquo;</p>
<p class="western" lang="it-IT">Vittorio e Samuele si erano subito dati da fare per dividerle. Non stava bene vedere due ragazze abbracciate, se poi una era una pazza dai capelli rossi...</p>
<p class="western" lang="it-IT">&ldquo;Ora dobbiamo proprio andare, okay?&rdquo;</p>
<p class="western" lang="it-IT">&ldquo;S&igrave;, non abbiamo tempo da perdere.&rdquo;</p>
<p class="western" lang="it-IT">Cassie aveva lasciato la presa, lievemente imbarazzata.</p>
<p class="western" lang="it-IT">&ldquo;Scusate...&rdquo;</p>
<p class="western" lang="it-IT">Poi, all'improvviso si era avvicinata ai tre e li aveva baciati sulla bocca. Tutti. Arianna compresa. E ci aveva pure messo la lingua.</p>
<p class="western" lang="it-IT">Infine, era fuggita, lasciando dietro di s&eacute; solamente il nome e uno strano, piacevole batticuore che Arianna non avrebbe mai confessato a nessuno, pena la sua radiazione dalla societ&agrave; civile.</p>
<p class="western" lang="it-IT">Ma per ritrovarla era stato abbastanza.</p>
<p class="western" lang="it-IT">&ldquo;Oggi mi sembri pi&ugrave; strana del solito, Cassie. Non ho ancora capito se sei meteoropatica o qualcosa del genere. Senti l'arrivo della primavera?&rdquo;</p>
<p class="western" lang="it-IT">&ldquo;In un certo senso, s&igrave;. Sono molto confusa, &egrave; vero. Non riesco bene a capire cosa voglio, capire chi o che cosa sono. Provo tutto contemporaneamente &ndash; gioia, dolore, eccitazione, odio &ndash; e spesso non sono capace di scegliere con efficacia.&rdquo;</p>
<p class="western" lang="it-IT">&ldquo;Me lo hai gi&agrave; detto tre volte, da quando ci conosciamo. Piuttosto...&rdquo;</p>
<p class="western" lang="it-IT">Si sistem&ograve; gli occhiali con un gesto repentino.</p>
<p class="western" lang="it-IT">&ldquo;... vedi di evitare comportamenti cos&igrave; sconvenienti quando siamo in giro assieme. Quando ci siamo incontrate per la prima volta hai addirittura... s&igrave;, insomma, ero l&igrave; per vomitare dopo che...&rdquo;</p>
<p class="western" lang="it-IT">&ldquo;Che ti ho baciata? Ma era solo un gesto di amore fraterno!&rdquo;</p>
<p class="western" lang="it-IT">&ldquo;Era tutto tranne che fraterno.&rdquo;</p>
<p class="western" lang="it-IT">Cassie le premette l'indice sul naso affusolato, esattamente come la prima volta.</p>
<p class="western" lang="it-IT">&ldquo;<em>Quasi vomitato</em>, s&igrave;, certo! Scommetto che ti &egrave; piaciuto, invece. Avevi la faccia di una che non aveva mai limonato prima.&rdquo;</p>
<p class="western" lang="it-IT">Arianna si produsse in uno sbuffo deciso.</p>
<p class="western" lang="it-IT">&ldquo;Basta, okay? Non scherziamo, per favore! Sei un po' troppo su di giri per i miei gusti, oggi.&rdquo;</p>
<p class="western" lang="it-IT">&ldquo;Se mi sopporti cos&igrave; poco, perch&eacute; mi sei venuta a cercare? Potevi startene a vomitare a casa tua, nel tuo scrigno di porcellana levigata e dotato di pratico sciacquone, piuttosto che girare mezza citt&agrave; alla ricerca di quella fantomatica <em>Eva Cassiopea</em>, di quella stupida ragazza in fuga da un salumiere. La domanda, quindi, &egrave;<em> perch&eacute;</em>?&rdquo;</p>
<p class="western" lang="it-IT">Gi&agrave;, perch&eacute;? La risposta, a dirla tutta, era molto semplice.</p>
<p class="western" lang="it-IT">&ldquo;Sei diversa dai miei amici. Non segui le nostre regole, non segui alcuna regola. Non lavori, non studi, sei sempre in giro a stupirti di qualunque cosa. Sei l'esatto contrario di ci&ograve; che serve per mandare avanti questa societ&agrave;.&rdquo;</p>
<p class="western" lang="it-IT">&ldquo;&Egrave; un modo per dire che sono... sbagliata?&rdquo;</p>
<p class="western" lang="it-IT">&ldquo;&Egrave; un modo per dire che mi hai incuriosita. In generale, chi si comporta come te &egrave; un reietto, si allontana dal mondo e cerca di non farsi trovare. Tu sei sempre in mezzo ad ogni disastro, ad ogni incidente, ad ogni maledetta stranezza o bizzarria che avviene in questa stupida citt&agrave;! Trovarti &egrave; fin troppo semplice, quindi delle due l'una: o sei autolesionista e ti piace essere additata come una stupida parassita oppure hai qualcosa... di diverso.&rdquo;</p>
<p class="western" lang="it-IT">&ldquo;In effetti... io <em>ho</em> qualcosa di diverso.&rdquo;</p>
<p class="western" lang="it-IT">Si port&ograve; le mani dietro la testa, ruotando come una trottola.</p>
<p class="western" lang="it-IT">&ldquo;Qualcosa di banale. Fra un mese &ndash; forse meno &ndash; me ne andr&ograve;, non vedr&ograve; pi&ugrave; n&eacute; te, n&eacute; questo posto. E non potr&ograve; pi&ugrave; farvi ritorno.&rdquo;</p>
<p class="western" lang="it-IT">Sospir&ograve; lievemente, come per interrompere il filo del discorso. La sua voce assunse toni malinconici.</p>
<p class="western" lang="it-IT">&ldquo;Sto solo cercando di raccogliere pi&ugrave; immagini possibili nel mio cuore, nella mia anima, per non dimenticare, una volta che sar&ograve; svanita dalla tua vita, dalla vita di questa citt&agrave;, di tutti coloro che ci abitano. Chiss&agrave; se il salumiere si ricorder&agrave; ancora di me?&rdquo;</p>
<p class="western" lang="it-IT">&ldquo;Pu&ograve; darsi.&rdquo;</p>
<p class="western" lang="it-IT">&ldquo;Tu non capisci, non &egrave; cos&igrave;?&rdquo;</p>
<p class="western" lang="it-IT">&ldquo;No.&rdquo;</p>
<p class="western" lang="it-IT">&ldquo;Chiaro. Nessuno pu&ograve; capirmi... e io non posso esprimermi meglio. Il problema, il nucleo, &egrave; tutto qui. La finitezza delle parole. Quando assapori l'infinito, l'inspiegabile, non sei pi&ugrave; in grado di tornare indietro. Ma, prima di venirne a contatto, forse s&igrave;. Io non l'ho ancora fatto, mi sono tenuta lontana apposta. Avr&ograve; fatto bene?&rdquo;</p>
<p class="western" lang="it-IT">Stava piangendo, ma non erano lacrime di gioia. Rassegnazione? Forse. Con Cassie non c'era mai nulla di definito. Un mese aveva detto...</p>
<p class="western" lang="it-IT"><em>Cos&igrave; presto?</em></p>
<p class="western" lang="it-IT">Avrebbe dovuto affrettare i tempi, dunque. Un mese non sarebbe stato sufficiente.</p>
<p class="western" lang="it-IT">Arianna si tolse nervosamente gli occhiali e li ripose in una tasca della sua divisa universitaria. Doveva chiederglielo, non c'era pi&ugrave; tempo, doveva farlo.</p>
<p class="western" lang="it-IT"><em>Ma &egrave; proprio in questi istanti che ti manca il coraggio, vero? </em></p>
<p class="western" lang="it-IT">Rimase in silenzio, a lungo, poi estrasse nuovamente gli occhiali e li inforc&ograve; con un unico gesto.</p>
<p class="western" lang="it-IT"><em>No, non &egrave; ancora il momento.</em></p>
<p class="western" lang="it-IT">&ldquo;Io vado, Ary. Devo trovare qualcuno a cui raccontare la mia serata di ieri senza che si scandalizzi. Tu sei troppo... giusta, ecco. Troppo controllata, repressa. Se ti dicessi cos'&egrave; successo, probabilmente...&rdquo;</p>
<p class="western" lang="it-IT">Cassie fece il segno delle virgolette con le dita di entrambe le mani, prima di esibirsi in una linguaccia.</p>
<p class="western" lang="it-IT">&ldquo;... <em>vomiteresti</em>, come quella volta! O sverresti dalla vergogna... o qualcosa del genere. Liberati un po' di pi&ugrave; di te stessa, okay? Ciao, ciao!&rdquo;</p>
<p class="western" lang="it-IT">Cammin&ograve;, acceler&ograve; il passo, inizi&ograve; a correre, sempre pi&ugrave; veloce, sempre pi&ugrave; lontana.</p>
<p class="western" lang="it-IT">Arianna rimase l&igrave;, rigida come uno stoccafisso.</p>
<p class="western" lang="it-IT">Le era mancato il coraggio di fermarla, di dirle <em>No, aspetta! Fermati un attimo! </em></p>
<p class="western" lang="it-IT">Le era mancato il coraggio di porle quella domanda, quella stupida domanda che si portava dentro da quando l'aveva conosciuta.</p>
<p class="western" lang="it-IT">Sospir&ograve; con disappunto.</p>
<p class="western" lang="it-IT"><em>Pazienza, avr&ograve; un'altra occasione. Un mese &egrave; un tempo lungo, abbastanza lungo da darmi una seconda possibilit&agrave;. </em></p>
<p class="western" lang="it-IT">No, non era vero.</p>
<p class="western" lang="it-IT">L'occasione giusta era appena sfumata.</p>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<h2 class="western" lang="it-IT"><b>R</b><b>i</b><b>c</b><b>e</b><b>r</b><b>c</b><b>a</b></h2>
<p class="western" lang="it-IT">Svegliarsi &egrave; forse una delle sensazioni pi&ugrave; orribili.</p>
<p class="western" lang="it-IT">Nei sogni viviamo un'altra realt&agrave;, esteticamente pi&ugrave; raffinata e libera dai vincoli.</p>
<p class="western" lang="it-IT">Il mondo dei sogni non &egrave; il nostro mondo, segue altre regole, pi&ugrave; intime e nascoste.</p>
<p class="western" lang="it-IT">Quando ce ne rendiamo conto, il sogno diventa il nostro impero, la nostra via.</p>
<p class="western" lang="it-IT">Nei sogni puoi volare, uccidere, amare, senza rimorsi, senza rimpianti.</p>
<p class="western" lang="it-IT">Il mondo si piega al nostro volere, percepisce i nostri pensieri e vive delle nostre emozioni.</p>
<p class="western" lang="it-IT">&Egrave; una simbiosi potente, inspiegabile.</p>
<p class="western" lang="it-IT">Noi siamo parte del sogno e il sogno stesso &egrave; parte di noi.</p>
<p class="western" lang="it-IT">&Egrave; un rapporto duplice e mutevole: il mondo onirico non pu&ograve; vivere senza di noi, noi non possiamo prescindere dal mondo onirico.</p>
<p class="western" lang="it-IT">Quando sogniamo, interagiamo col campo intrinseco della natura, con la sua struttura fine, la sua energia sottile.</p>
<p class="western" lang="it-IT">Il sogno &egrave; il portale per un altro mondo, per un'altra vita.</p>
<p class="western" lang="it-IT">Nei sogni noi possiamo ricostruire l'intimo contatto con la nostra madre perduta e nascosta, una madre che noi non vediamo, ma siamo in grado di percepire.</p>
<p class="western" lang="it-IT">La ragione deve inchinarsi di fronte a tutto ci&ograve;, deve chinare il capo ed attendere pazientemente il proprio turno: la veglia.</p>
<p class="western" lang="it-IT">Ahim&egrave;, qui si sviluppa il paradosso! Io vorrei trascorrere la mia vita nel sogno e guidare gli altri verso questa meta infinitamente vicina e lontana allo stesso tempo... ma per farlo devo rimanere sveglio, devo impedire ai miei sensi, al mio intelletto di assopirsi.</p>
<p class="western" lang="it-IT">Devo trasmettere ci&ograve; che so ed apprendere ci&ograve; che ancora non so, altrimenti il mio sforzo sar&agrave; stato vano. Solo quando tutti gli altri si saranno addormentati per sempre, io potr&ograve; aggiungermi alla schiera dei sognanti, a mia volta... per non risvegliarmi mai pi&ugrave;.&rdquo;</p>
<p class="western" lang="it-IT" >&nbsp;</p>
<p class="western" lang="it-IT" align="CENTER">**</p>
<p class="western" lang="it-IT" align="CENTER">&nbsp;</p>
<p class="western" lang="it-IT">Chiuse il libro.</p>
<p class="western" lang="it-IT">Sognare &egrave; bello, &egrave; certamente bellissimo... ma risvegliarsi lo &egrave; altrettanto, specie se eri sicuro di non poterlo pi&ugrave; fare.</p>
<p class="western" lang="it-IT">Chi era l'autore? Un inetto che probabilmente non era in grado di reagire alla realt&agrave;.</p>
<p class="western" lang="it-IT">Per&ograve; il contenuto <em>latente</em> del libro era interessante. Nelle righe, nelle parole era celato un messaggio, un messaggio potente ma allo stesso tempo rassicurante. Il campo intrinseco della natura, un modo per interagire col mondo, con la sua intimit&agrave;.</p>
<p class="western" lang="it-IT"><em>I druidi celtici, gli stregoni medievali... forse erano solo persone in grado di </em>comunicare<em> col mondo e sfruttare il tessuto stesso della realt&agrave; per deformarla a proprio piacimento. </em></p>
<p class="western" lang="it-IT"><em>In fondo, in un universo olografico basta cambiare un paio di zeri e uni nella matrice di proiezione per trasformare ci&ograve; che ci circonda, no? </em></p>
<p class="western" lang="it-IT">Francesco lasci&ograve; una banconota da venti al venditore ambulante e si allontan&ograve; col volume in mano. Perch&eacute; l'aveva acquistato? Uno con la sua abilit&agrave; dialettica avrebbe potuto convincere facilmente il commerciante a regalarglielo. Scroll&ograve; le spalle. Il libro valeva il prezzo pagato, tutto l&igrave;.</p>
<p class="western" lang="it-IT">Puoi avere gratis solo quello che effettivamente non merita uno spreco di denaro, come le sue bambole.</p>
<p class="western" lang="it-IT">La scelta non era casuale, esisteva un sottile filo conduttore tra gli esemplari della sua collezione. Un filo che dipendeva tutto dalla personalit&agrave; dominante, in quel momento. Il vecchio Francesco era abituato a scegliere, scegliere per lei, <em>la signorina</em>.</p>
<p class="western" lang="it-IT"><em>Come si chiamava? </em></p>
<p class="western" lang="it-IT">Si ferm&ograve; a pensarci per un po', senza troppa convinzione.</p>
<p class="western" lang="it-IT">Buffo, non riusciva a focalizzarne il nome. Il suo aspetto, le sue azioni erano vividamente impresse nella mente, ma per quanto riguardava quel piccolo, trascurabile dettaglio...</p>
<p class="western" lang="it-IT"><em>Gi&agrave;, gi&agrave;.</em> <em>Meglio lasciar perdere</em>.</p>
<p class="western" lang="it-IT">Si guard&ograve; attorno, in cerca di una possibile preda.</p>
<p class="western" lang="it-IT">Non sembrava esserci nulla di particolarmente indicato.</p>
<p class="western" lang="it-IT">Sospir&ograve; rumorosamente, si ricompose. Un servitore solerte non pu&ograve; permettersi di prodursi in azioni di cos&igrave; bassa lega, quali lamentarsi del proprio compito o... <em>no, no! Cosa stai dicendo, pezzo di imbecille? Quei tempi sono trascorsi, andati! E tanti saluti alla tua deontologia professionale! Sei qui per goderti quello che non hai potuto avere alla tua prima occasione!</em></p>
<p class="western" lang="it-IT">Non era semplice separarsi da se stessi. Se per dieci anni ti sei atteggiato in un determinato modo, come fai a cambiare di punto in bianco?</p>
<p class="western" lang="it-IT">Devi morire.</p>
<p class="western" lang="it-IT"><em>Fatto. Quindi ora posso cambiare?</em></p>
<p class="western" lang="it-IT">No, devi.</p>
<p class="western" lang="it-IT"><em>Chiaro.</em></p>
<p class="western" lang="it-IT">Il vento si fece pi&ugrave; forte. Francesco port&ograve; la sciarpa a coprire il viso e si cal&ograve; il cappello sugli occhi. Sembrava quasi che la brezza gli fosse ostile, che desiderasse respingerlo con tutte le sue energie. Era il caso di andarsene?</p>
<p class="western" lang="it-IT"><em>No, devi scegliere. </em></p>
<p class="western" lang="it-IT">Chi lo dice?</p>
<p class="western" lang="it-IT"><em>Tu l'hai detto. Io te lo sto solo ricordando.</em></p>
<p class="western" lang="it-IT">Ah, gi&agrave;. E tu chi sei?</p>
<p class="western" lang="it-IT"><em>Chi altri se non te stesso?</em></p>
<p class="western" lang="it-IT">Gi&agrave;, gi&agrave;.</p>
<p class="western" lang="it-IT">Procedette controvento, come per sfidare la natura stessa, per farla sua e dominarla, come le sue bambole. Gi&agrave;... le bambole. Era possibile che stessero indagando su di lui, ma non sarebbero mai arrivati a nulla. Se non hai filmati e non hai immagini, se non ci sono testimoni, come fai ad accusare un libero cittadino? Perch&eacute; gli era tornato in mente?</p>
<p class="western" lang="it-IT"><em>Ah, s&igrave;.</em></p>
<p class="western" lang="it-IT">Il vento gli aveva portato un frammento di manifesto. Una foto, sopra. Una ragazza di diciannove anni. Bella, bella davvero. Peccato che non avesse un'anima. Era solo una volgare imitazione di una ragazza. Orgogliosa del proprio corpo, ma intellettualmente vuota. Una bella bambola da vestire e pettinare, nulla di pi&ugrave;. Buffo pensarla adagiata su un divano, a casa sua, con lo sguardo perso nel vuoto, priva di ogni contatto mentale con i propri sensi.</p>
<p class="western" lang="it-IT">Ogni volta era facile, <em>troppo </em>facile. Mancava il gusto della sfida.</p>
<p class="western" lang="it-IT">Port&ograve; lo sguardo al cielo, cercando risposte alle sue domande. Le nuvole plumbee non emisero alcun suono, rimasero ferme, in attesa di un suo cenno, forse. Abbass&ograve; gli occhi, amareggiato. Sembrava quasi che il cielo si quietasse ogni volta che aveva bisogno di consultarlo, fornendogli solamente nuovi quesiti.</p>
<p class="western" lang="it-IT">Lasci&ograve; andare il pezzo di carta e lo riconsegn&ograve; ai turbini d'aria improvvisati, assieme alla polvere, alle foglie, alle cartacce. Il manifesto danz&ograve; in aria per molto tempo prima di baciare l'asfalto.</p>
<p class="western" lang="it-IT"><em>Commovente. </em></p>
<p class="western" lang="it-IT">Distolse la sua attenzione dai mulinelli di sudiciume, si diresse a passo svelto verso la fermata dell'autobus. Non avrebbe concluso nulla per quel pomeriggio, probabilmente.</p>
<p class="western" lang="it-IT"><em>Pazienza, ho tempo.</em></p>
<p class="western" lang="it-IT">E dire che era una cos&igrave; bella giornata fino a due ore prima. Con quel vento, le ragazze erano sicuramente intabarrate in pesanti giacconi che non lasciavano nemmeno un centimetro di pelle scoperto. Come riconoscere le potenziali prede, allora?</p>
<p class="western" lang="it-IT"><em>Rifletti, Francesco. Come le riconoscevi una volta? Dai capelli, dalla corporatura, dallo sguardo. Solo che era diverso. Le cercavi innocenti, Francesco, ora &egrave; tutto il contrario.</em></p>
<p class="western" lang="it-IT">Per mia scelta.</p>
<p class="western" lang="it-IT"><em>S&igrave;, per tua scelta. D&igrave; la verit&agrave;, provavi pena. </em></p>
<p class="western" lang="it-IT">Mentire non fa parte della mia deontologia professionale.</p>
<p class="western" lang="it-IT"><em>Ma davvero? </em></p>
<p class="western" lang="it-IT">Sono sempre stato un servitore impeccabile, nei miei dieci anni di lavoro.</p>
<p class="western" lang="it-IT"><em>Mi risulta che il tuo lavoro sia finito. </em></p>
<p class="western" lang="it-IT">Infatti.</p>
<p class="western" lang="it-IT">Si sedette su una panchina, per riprendere fiato. Non ne aveva assolutamente bisogno, ma voleva, doveva dare una parvenza di normalit&agrave;. E smettere di ingannare se stesso. Non stava cercando una preda, ma un modo per non interessarsi alla signorina.</p>
<p class="western" lang="it-IT">Tergiversava, perdeva tempo. Si rifiutava di assecondare il suo istinto malato.</p>
<p class="western" lang="it-IT">Nuocere alla signorina! Ah, quale dubbio atroce! Farlo o non farlo? E se s&igrave;, come evitare di incorrere in sensi di colpa?</p>
<p class="western" lang="it-IT"><em>Peccato non averne approfittato.</em></p>
<p class="western" lang="it-IT">Il suo ultimo pensiero.</p>
<p class="western" lang="it-IT">Ma lo voleva veramente?</p>
<p class="western" lang="it-IT"><em>Certo.</em></p>
<p class="western" lang="it-IT">Allora perch&eacute; girarci attorno?</p>
<p class="western" lang="it-IT"><em>Punta dritto alla meta!</em></p>
<p class="western" lang="it-IT">Non &egrave; cos&igrave; semplice. Devo distrarmi.</p>
<p class="western" lang="it-IT">Pass&ograve; a fianco ad un vecchio cinema scalcinato. Era intitolato ad Edward D. Wood Jr., il regista noto per aver girato il peggior film della storia. Strana associazione di idee. Osserv&ograve; l'edificio con attenzione. Crepe ovunque, mattoni a vista in pi&ugrave; punti, i neon dell'insegna lampeggiavano, senza riuscire ad accendersi. Un posto del genere poteva avere s&igrave; e no cento clienti al mese, nel caso pi&ugrave; favorevole. Non ricordava di esserci mai entrato.</p>
<p class="western" lang="it-IT">Si ferm&ograve; ad analizzare i cartelloni dei film in programma. Il modesto edificio aveva due sale: nella prima era in corso la proiezione di <em>Neonlight</em>, uno scalcinato film d'azione di qualche anno prima in cui recitavano, perlopi&ugrave;, attori di bassa lega. Il lungometraggio era stato prodotto al risparmio e i risultati &ndash; artisticamente parlando &ndash; erano stati particolarmente sotto le aspettative. Per&ograve; aveva incassato molto. Forse per via dell'incidente? Ma s&igrave;, era plausibile. Un'assistente di scena era morta durante le riprese e girava voce che il regista avesse lasciato nella pellicola una registrazione dell'incidente. Roba buona solo per Studio Aperto (che &ndash; come da copione &ndash; aveva colto l'occasione per trasmettere un servizio speciale di due ore sull'accaduto). L'unica nota interessante era la presenza di Nicolas Cage nel ruolo del protagonista, il sicario privo di emozioni noto come Ezequiel.</p>
<p class="western" lang="it-IT"><em>Bella scelta, non c'&egrave; che dire. Un uomo, un solo volto, una sola espressione per ogni stato d'animo. Calza a pennello con il personaggio. Per&ograve;, se hanno scritturato Cage, di soldi dovevano averne parecchi.</em></p>
<p class="western" lang="it-IT">Pass&ograve; alla seconda locandina.</p>
<p class="western" lang="it-IT">In primo piano una ragazza di venticinque anni circa, fasciata in un abito bianco troppo aderente e troppo corto che lasciava ben poco all'immaginazione, affiancata da un maggiordomo effeminato, vestito completamente di nero. Sullo sfondo una casa nobiliare, oscurata con un filtro nero, sulla quale capeggiava il titolo: <em>La Magione degli Orrori.</em> Un titolo stupido per un film probabilmente ancora pi&ugrave; stupido. Scorse velocemente la lista degli attori. Non ne conosceva neanche uno. Evidentemente, era il classico film di serie Z, a met&agrave; tra l'horror e il porno. Eppure... c'era qualcosa che non quadrava. La villa, il maggiordomo, la giovane... troppi elementi in comune. Strano, molto strano. Forse addirittura troppo, per essere vero. C'era solo un modo per sincerarsene.</p>
<p class="western" lang="it-IT">Entr&ograve; nel vecchio cinema e raggiunse la cassa.</p>
<p class="western" lang="it-IT">Una vecchia lo fiss&ograve; con occhi spenti, al di l&agrave; di un vetro incrinato. Notandolo, si sforz&ograve; di sorridere, mostrando i suoi denti mancanti, coperti solo in parte da labbra screpolate e ritoccate alla meno peggio con una sottomarca di rossetto.</p>
<p class="western" lang="it-IT">Francesco non se ne cur&ograve; minimamente, limitandosi a sfoderare il suo tono pi&ugrave; cortese e suadente.</p>
<p class="western" lang="it-IT">&ldquo;Un biglietto per <em>La Magione degli Orrori</em>, per favore<em>.</em>&rdquo;</p>
<p class="western" lang="it-IT">&ldquo;In cerca di emozioni forti, giovanotto?&rdquo;</p>
<p class="western" lang="it-IT">&ldquo;L'ha gi&agrave; visto?&rdquo;</p>
<p class="western" lang="it-IT">&ldquo;Solo la locandina. Non mi ispira per niente. Il maggiordomo sembra gay, per&ograve; la protagonista &egrave; ben fornita. Per voi uomini direi che &egrave; a posto, avrete qualcuno per cui sbavare per i prossimi novanta minuti.&rdquo;</p>
<p class="western" lang="it-IT">Francesco scroll&ograve; le spalle.</p>
<p class="western" lang="it-IT">&ldquo;Questione di gusti.&rdquo;</p>
<p class="western" lang="it-IT">&ldquo;Il film inizia tra poco... sala due. Mi faccia sapere com'&egrave;.&rdquo;</p>
<p class="western" lang="it-IT">&ldquo;Non mancher&ograve;, milady.&rdquo;</p>
<p class="western" lang="it-IT">Francesco si esib&igrave; nel suo miglior inchino, prese i biglietti dalla mano nodosa della cassiera e si diresse alla volta della sala. Forse aveva sprecato i suoi soldi, ma non era importante. Un dubbio &egrave; un dubbio e finch&eacute; non te lo sei tolto non riesci a vivere tranquillo.</p>
<p class="western" lang="it-IT">Vivere? No, quel verbo non era adatto alla sua situazione corrente, meglio ripiegare su un pi&ugrave; tranquillo <em>esistere</em>.</p>
<p class="western" lang="it-IT">La maschera, un uomo alto, scheletrico con la faccia squadrata, contornata da un cappellino ridicolo, strapp&ograve; il biglietto e gli mostr&ograve; il suo posto. C'erano solo altre sei persone: due nerd con gli occhialoni che magari speravano di vederla per la prima volta, una specie di critico improvvisato, con tanto di taccuino alla mano, una ragazza che masticava una gomma con noncuranza e due uomini privi di qualunque apparente affinit&agrave;. Uno dei due indossava una maglia con l'effigie di Freddy Krueger. Magari sperava in uno splatter, di quelli con morti sanguinolente ai limiti della decenza. Francesco si tolse il cappello e si mise a sedere. Non si aspettava granch&eacute;, ma tanto valeva godersi lo spettacolo. In caso non fosse stato di suo gradimento, avrebbe rimediato acquisendo un nuovo pezzo per la sua collezione. La masticacicche sembrava adatta allo scopo. Doveva solo aspettare la fine del film... ma no, non era ancora il caso di curarsene, non in quel momento.</p>
<p class="western" lang="it-IT">Avrebbe avuto ben novanta minuti per riflettere con calma.</p>
<p class="western" lang="it-IT">Le luci si spensero e, dopo le consuete, interminabili pubblicit&agrave;, i titoli di testa fecero capolino.</p>
<p class="western" lang="it-IT">Francesco registr&ograve; accuratamente le immagini sulla retina, in modo da non perdere neppure un minuscolo, insignificante dettaglio. Un lungometraggio di produzione italiana, realizzato con soldi interamente privati <em>basato su una storia vera</em>. Un campanello d'allarme risuon&ograve; nella sua mente.</p>
<p class="western" lang="it-IT">&ldquo;Che tipo di storia vera?&rdquo;</p>
<p class="western" lang="it-IT">&ldquo;Forse se stai zitto lo scopriamo tutti, idiota!&rdquo;</p>
<p class="western" lang="it-IT">Uno degli uomini alle sue spalle lo aveva apostrofato in modo volgare. Strinse il pugno. Era tutta colpa sua, non era riuscito a non esprimere i suoi dubbi. Una macchia indelebile sul curriculum di un... <em>no, no! Il passato &egrave; passato. Basta! Basta! </em></p>
<p class="western" lang="it-IT">La proiezione entr&ograve; nel vivo. La giovane della locandina era una figlia di buona famiglia, viziata e coccolata dal maggiordomo e dai genitori. Dopo appena quindici minuti, si poteva assistere ad una tremenda scena di sesso incestuoso tra lei e il padre, pensata male e girata peggio.</p>
<p class="western" lang="it-IT">Francesco sprofond&ograve; nella poltrona, tranquillizzato da quelle immagini, fondamentalmente innocue.</p>
<p class="western" lang="it-IT">Poi il colpo di scena: i genitori muoiono e la signorina rimane sola con il suo maggiordomo. Altra scena esplicita?</p>
<p class="western" lang="it-IT"><em>No, non stavolta.</em></p>
<p class="western" lang="it-IT">Francesco alz&ograve; la testa.</p>
<p class="western" lang="it-IT">La signorina piange, si avvicina al maggiordomo, gli confida lo stupro subito dal padre e gli dice di essere...</p>
<p class="western" lang="it-IT">&ldquo;Ma che ca...&rdquo;</p>
<p class="western" lang="it-IT">&ldquo;Zitto!&rdquo;</p>
<p class="western" lang="it-IT">&ldquo;Facci sentire!&rdquo;</p>
<p class="western" lang="it-IT">Si stropicci&ograve; gli occhi, tese i padiglioni auricolari, per captare quante pi&ugrave; informazioni possibile.</p>
<p class="western" lang="it-IT">Non &egrave; possibile...</p>
<p class="western" lang="it-IT">Il maggiordomo la ascolta la consola e...</p>
<p class="western" lang="it-IT">No! No!</p>
<p class="western" lang="it-IT">Francesco fu colto da una tremenda sensazione di oppressione. Fece per alzarsi, ma la sua mente lo costrinse a resistere. Fino a quel momento poteva essere stata tutta una stupida serie di coincidenze. Doveva andare <em>oltre</em>. Rimase immobile, in trepidante attesa, con gli occhi sbarrati per tutta la durata della proiezione.</p>
<p class="western" lang="it-IT">L'uomo con la maglia di Freddy Krueger doveva essersi divertito parecchio, specie durante la seconda parte. I due nerd stavano discutendo animatamente sui dettagli anatomici della protagonista, raccolti con avidit&agrave; durante le frequenti scene di nudo integrale. Il critico sembrava soddisfatto del materiale raccolto, mentre l'altro uomo sembrava particolarmente deluso.</p>
<p class="western" lang="it-IT">&ldquo;Ho buttato i soldi nel cesso, ca...!&rdquo;</p>
<p class="western" lang="it-IT">La masticacicche pareva appagata dallo spettacolo, l'espressione del suo volto tradiva una certa soddisfazione. Francesco usc&igrave; a fatica dalla sala. Era annichilito. Chiunque avesse girato quel film, sapeva la verit&agrave;, tutta la verit&agrave;.</p>
<p class="western" lang="it-IT">Quindi... la vicenda &egrave; emersa? &Egrave; di dominio pubblico? Oppure, solo lo sceneggiatore ne &egrave; a conoscenza?</p>
<p class="western" lang="it-IT">Doveva effettuare qualche ricerca, doveva farlo se voleva avere una qualche possibilit&agrave; di ritrovarla. Tutto quadrava, purtroppo. La storia del film era la <em>sua</em> storia, pur annegata in un mare di scene equivoche e di dubbio gusto. Avrebbe potuto contattare la produzione, quello s&igrave;. Vista la qualit&agrave; della pellicola, era probabile che la sceneggiatura fosse stata artefatta in modo da renderla appetibile a qualche scalcinata casa cinematografica di quinto ordine. Una vicenda cos&igrave; cupa non poteva incontrare il favore di un largo pubblico, per renderla accettabile avevano sicuramente aggiunto i mostri, tutte quelle scene di sesso e l'incesto iniziale, giusto per renderlo ancora pi&ugrave; scandaloso e fornire ai giornali un po' di materiale con cui imbastire improbabili speciali.</p>
<p class="western" lang="it-IT">&ldquo;Com'era il film?&rdquo;</p>
<p class="western" lang="it-IT">La vecchia alla cassa?</p>
<p class="western" lang="it-IT">&ldquo;Mi sembri un po' pallido. Ti ha scioccato?&rdquo;</p>
<p class="western" lang="it-IT">&ldquo;Quando &egrave; entrato in programmazione?&rdquo;</p>
<p class="western" lang="it-IT">L'anziana donna ci pens&ograve; su un attimo.</p>
<p class="western" lang="it-IT">&ldquo;Direi sei giorni fa, ma conta che il nostro &egrave; un cinema vecchio. Da noi i film nuovi arrivano in ritardo. Questo avr&agrave; s&igrave; e no un mese.&rdquo;</p>
<p class="western" lang="it-IT">Un mese non era poi cos&igrave; tanto. Sarebbe stato facile trovare informazioni fresche.</p>
<p class="western" lang="it-IT">Bene, molto bene.</p>
<p class="western" lang="it-IT">&ldquo;Grazie mille. &Egrave; stata gentilissima.&rdquo;</p>
<p class="western" lang="it-IT">Francesco si esib&igrave; in un baciamano da manuale.</p>
<p class="western" lang="it-IT">&ldquo;Ah, comunque le sconsiglio la visione di suddetto lungometraggio. &Egrave; robaccia per adolescenti affamati. Riservi i suoi risparmi per qualcosa di pi&ugrave; interessante.&rdquo;</p>
<p class="western" lang="it-IT">Salut&ograve; cordialmente con un bell'inchino &ndash; non il migliore, ma quasi &ndash; e usc&igrave; dalla porta principale. Aveva una traccia, una traccia insperata.</p>
<p class="western" lang="it-IT">Ma, in fondo, c'era ancora tempo. Poteva divertirsi un po', rilassarsi forse. Magari dedicarsi ad un'attivit&agrave; costruttiva.</p>
<p class="western" lang="it-IT">Per esempio, adescare la masticacicche.</p>
<p class="western" lang="it-IT" >&nbsp;</p>
<h2 class="western" lang="it-IT">KarAsh&Ograve;!</h2>
<p class="western" lang="it-IT">&ldquo;Ecco, osserva bene... questa &egrave; l'ultima ripresa che abbiamo.&rdquo;</p>
<p class="western" lang="it-IT">&ldquo;Non sembra particolarmente buona.&rdquo;</p>
<p class="western" lang="it-IT">&ldquo;No, infatti. &Egrave; la telecamera di sorveglianza all'angolo col cinema <em>Ed Wood</em>&rdquo;</p>
<p class="western" lang="it-IT">&ldquo;Quel vecchio postaccio scalcinato? &Egrave; ancora aperto?&rdquo;</p>
<p class="western" lang="it-IT">&ldquo;Evidentemente s&igrave;. Vedi? Doveva essere la fine della proiezione. Passano due ragazzi, un tizio allampanato, due uomini... e la nostra scomparsa.&rdquo;</p>
<p class="western" lang="it-IT">&ldquo;Una bella ragazza...&rdquo;</p>
<p class="western" lang="it-IT">&ldquo;Come le ultime dieci.&rdquo;</p>
<p class="western" lang="it-IT">&ldquo;Non mi dirai che...&rdquo;</p>
<p class="western" lang="it-IT">&ldquo;Stessa modalit&agrave;. Osserva attentamente.&rdquo;</p>
<p class="western" lang="it-IT">&ldquo;Vedo solo la ragazza che cammina.&rdquo;</p>
<p class="western" lang="it-IT">&ldquo;Zitto e aspetta due secondi.&rdquo;</p>
<p class="western" lang="it-IT">&ldquo;Cosa dovrei aspettare?&rdquo;</p>
<p class="western" lang="it-IT">&ldquo;Ora.&rdquo;</p>
<p class="western" lang="it-IT">&ldquo;Ma cosa... si &egrave; girata, come se l'avessero chiamata?!&rdquo;</p>
<p class="western" lang="it-IT">&ldquo;Non c'&egrave; nessun altro. La telecamera all'altro angolo lo conferma.&rdquo;</p>
<p class="western" lang="it-IT">&ldquo;Gi&agrave;, gi&agrave;. Sembra quasi che si sia accorta di aver dimenticato qualcosa nel cinema.&rdquo;</p>
<p class="western" lang="it-IT">&ldquo;Dici? Secondo me &egrave; diverso. Guarda, le &egrave; pure caduta la borsa.&rdquo;</p>
<p class="western" lang="it-IT">&ldquo;E non ha fatto nulla per raccoglierla.&rdquo;</p>
<p class="western" lang="it-IT">&ldquo;No, infatti.&rdquo;</p>
<p class="western" lang="it-IT">&ldquo;Sembra in trance.&rdquo;</p>
<p class="western" lang="it-IT">&ldquo;Non possiamo capirlo. L'immagine &egrave; troppo sgranata.&rdquo;</p>
<p class="western" lang="it-IT">&ldquo;Abbiamo a che fare con un ipnotizzatore, quindi?&rdquo;</p>
<p class="western" lang="it-IT">&ldquo;Solo se credi nell'ipnosi a distanza.&rdquo;</p>
<p class="western" lang="it-IT">Il commissario allung&ograve; la mano e indic&ograve; un particolare sullo schermo.</p>
<p class="western" lang="it-IT">&ldquo;Vedi? Non c'&egrave; nessuno nell'arco di cento metri. A meno che non sia un metodo ipnotico basato sull'etere, questa ipotesi non &egrave; valida.&rdquo;</p>
<p class="western" lang="it-IT">&ldquo;Allora? Cosa concludiamo? Allontanamento volontario?&rdquo;</p>
<p class="western" lang="it-IT">&ldquo;Come gli altri dieci.&rdquo;</p>
<p class="western" lang="it-IT">Il commissario pos&ograve; la sigaretta elettronica e si gratt&ograve; il mento. Un caso del genere non era mai stato posto alla sua attenzione. Dieci &ndash; anzi undici &ndash; ragazze spariscono nel nulla senza lasciare tracce, senza testimoni. Sempre lo stesso copione: la vittima passeggia tranquilla, ad un certo punto si volta come se fosse chiamata, si ferma improvvisamente, lascia perdere quello che stava facendo e cammina in direzione della <em>voce &ndash;</em> o presunta tale. Perch&eacute; nulla lascia presupporre che ci sia effettivamente qualcun altro, nei paraggi. Un rapimento non rapimento. Brutta gatta da pelare, forse la peggiore da quando era ritornato in Italia. Richiam&ograve; il suo collaboratore con un cenno della mano.</p>
<p class="western" lang="it-IT">&ldquo;Mostrami di nuovo la scena, Angelo.&rdquo;</p>
<p class="western" lang="it-IT">L'ispettore premette un tasto sul display, riavvolgendo il nastro. La ragazza cammin&ograve; nuovamente sugli schermi, si volt&ograve;, si ferm&ograve; e usc&igrave; dall'inquadratura. Tutto come da copione. Niente di nuovo, niente di pi&ugrave; di tutti gli altri casi. No, forse a ben vedere, qualcosa di diverso c'era, quella volta: il cinema. La giovane era sparita nei pressi di un cinema. C'era una buona probabilit&agrave; che avesse assistito ad uno degli spettacoli.</p>
<p class="western" lang="it-IT">Il commissario mugugn&ograve; qualcosa in un russo molto stretto, sporcato da influenze piemontesi mai del tutto dimenticate.</p>
<p class="western" lang="it-IT">&ldquo;Angelo, l'abbiamo mandata una pattuglia ad interrogare il personale dell'<em>Ed Wood</em>, s&igrave;?&rdquo;</p>
<p class="western" lang="it-IT">L'ispettore annu&igrave;.</p>
<p class="western" lang="it-IT">&ldquo;Puoi anche usarle le parole, non &egrave; che perch&eacute; sono straniero non ti capisco. Sono nato qui, dopotutto... e poi sono quasi quattro anni che ho lasciato la Russia.&rdquo;</p>
<p class="western" lang="it-IT">Quattro anni in cui ho rimediato una benda sull'occhio destro e una sigaretta elettronica a sostituire la mia amata pipa, ma pazienza.</p>
<p class="western" lang="it-IT">&ldquo;Qual &egrave; il responso?&rdquo;</p>
<p class="western" lang="it-IT">&ldquo;La ragazza era uscita da poco pi&ugrave; di due minuti. Aveva appena terminato di assistere alla proiezione de <em>La Magione degli Orrori,</em> assieme ad altre sei persone.&rdquo;</p>
<p class="western" lang="it-IT">&ldquo;Che avete gi&agrave; interrogato.&rdquo;</p>
<p class="western" lang="it-IT">&ldquo;Che abbiamo gi&agrave; interrogato.&rdquo;</p>
<p class="western" lang="it-IT">&ldquo;Tutte?&rdquo;</p>
<p class="western" lang="it-IT">&ldquo;Non siamo riusciti a rintracciarne una.&rdquo;</p>
<p class="western" lang="it-IT">&ldquo;Quale di quelle nel video?&rdquo;</p>
<p class="western" lang="it-IT">&ldquo;Non compare nel video. &Egrave; un giovane di trent'anni circa. La cassiera ce l'ha descritto con precisione. Non &egrave; riuscita a cogliere molti particolari del suo volto, purtroppo. &Egrave; entrato coperto da una sciarpa pesante, &egrave; uscito allo stesso modo. La maschera ha detto di non essere fisionomista. Se non avessimo insistito, non si sarebbe ricordato nemmeno della ragazza. Abbiamo dovuto torchiarlo.&rdquo;</p>
<p class="western" lang="it-IT">&ldquo;Chiaro.&rdquo;</p>
<p class="western" lang="it-IT">Anzi, no. Per&ograve; qualcosa si poteva ricavare anche da quelle informazioni scarne e frammentarie.</p>
<p class="western" lang="it-IT">&ldquo;Qualche altro testimone?&rdquo;</p>
<p class="western" lang="it-IT">&ldquo;Nessuno, l'ha detto anche lei...&rdquo;</p>
<p class="western" lang="it-IT">&ldquo;Non mi sono spiegato bene. Qualche testimone che abbia visto il nostro misterioso amico prima che entrasse in quella topaia?&rdquo;</p>
<p class="western" lang="it-IT">&ldquo;Non abbiamo verificato.&rdquo;</p>
<p class="western" lang="it-IT">&ldquo;Cosa aspettate, allora? Che ve lo dica io? Forza, forza!&rdquo;</p>
<p class="western" lang="it-IT">L'ispettore gli lanci&ograve; un'occhiata tremenda.</p>
<p class="western" lang="it-IT">&ldquo;Sar&agrave; una faticaccia.&rdquo;</p>
<p class="western" lang="it-IT">&ldquo;Ci pagano per questo.&rdquo;</p>
<p class="western" lang="it-IT">Il commissario port&ograve; la sigaretta alla bocca ed inspir&ograve;. Giochicchi&ograve; con i suoi capelli rossicci, annodandoli e rilasciandoli, senza un preciso motivo. Si gratt&ograve; la benda con fare distratto, poi espir&ograve; con forza, esalando una densa nube di fumo biancastro.</p>
<p class="western" lang="it-IT">&ldquo;Quando pensi di iniziare, Angelo? Per una volta che abbiamo una traccia...&rdquo;</p>
<p class="western" lang="it-IT">&ldquo;Non potrebbe farlo lei, commissario?&rdquo;</p>
<p class="western" lang="it-IT">Meraviglioso! Non aspettavo altro per allontanarmi dal mio comodo ufficio. Evviva l'aria aperta!</p>
<p class="western" lang="it-IT">Non l'aveva presa molto bene.</p>
<p class="western" lang="it-IT">Proprio no.</p>
<p class="western" lang="it-IT">Andrea Nethanienko, trentun anni. Ispettore di polizia. Una vita passata sulle scartoffie. Un analista, dicevano in giro. Aveva lavorato per sei anni negli archivi della polizia di stato a San Pietroburgo, poi <em>aveva sentito la nostalgia di casa</em> ed era tornato in Piemonte, per essere subito reindirizzato in un altro commissariato in Liguria, lontano dalla sua Torino.</p>
<p class="western" lang="it-IT">S&igrave;, come no... la nostalgia di casa.</p>
<p class="western" lang="it-IT">Una bella scusa per giustificare il trasferimento. Perlomeno, era servita allo scopo.</p>
<p class="western" lang="it-IT">&ldquo;Perch&eacute; dovrei, Angelo? Io sono il tuo superiore, fino a prova contraria.&rdquo;</p>
<p class="western" lang="it-IT">Angelo si lament&ograve;, borbottando qualcosa nel dialetto locale, poi si diresse verso l'uscita. Il commissario lo ferm&ograve;.</p>
<p class="western" lang="it-IT">&ldquo;Solo una cosa. Come hai detto che si chiama, il film?&rdquo;</p>
<p class="western" lang="it-IT">&ldquo;<em>La Magione degli Orrori</em>.&rdquo;</p>
<p class="western" lang="it-IT">&ldquo;L'hai gi&agrave; visto?&rdquo;</p>
<p class="western" lang="it-IT">&ldquo;No, commissario.&rdquo;</p>
<p class="western" lang="it-IT">&ldquo;Sai di cosa parla?&rdquo;</p>
<p class="western" lang="it-IT">&ldquo;No, commissario.&rdquo;</p>
<p class="western" lang="it-IT">Nethanienko si esib&igrave; in un cenno istintivo con la mano sinistra. L'ispettore lo interpret&ograve; come un <em>vada via prima che mi girino</em> e lo prese alla lettera. Chiuse la porta e lo lasci&ograve; da solo. Nethanienko si gratt&ograve; nuovamente la benda. Non era decorativa, aveva perso un occhio a seguito di un'esplosione, qualche mese prima. Aveva perso anche un agente, in quell'occasione.</p>
<p class="western" lang="it-IT">Scirea... poveraccio.</p>
<p class="western" lang="it-IT">Era saltato su una mina, un residuo della seconda guerra mondiale, probabilmente. Una scena orribile, viscere e sangue ovunque, come nei peggiori film sul Vietnam. Solo dopo si era reso conto di aver perso anche l'occhio destro. Sul momento non ci aveva fatto caso, era troppo intento ad essere terrorizzato. Dov'era accaduto, pi&ugrave;? Nei pressi di un vecchio casolare di campagna? S&igrave;, qualcosa del genere. Dopo l'incidente, col metal detector ne avevano trovate almeno un centinaio di mine. Un bel campo minato rimasto intatto da pi&ugrave; di sessant'anni. Una coincidenza, certamente. Ad occhio e croce, quella zona era disabitata dal quaranta o gi&ugrave; di l&igrave;.</p>
<p class="western" lang="it-IT">Era improbabile, ma plausibile.</p>
<p class="western" lang="it-IT">Non era il caso di bonificarla, comunque: l'amministrazione pubblica avrebbe speso troppo denaro. Perch&eacute; pagare sei squadre di artificieri quando puoi semplicemente recintare il podere con un bel nastro di plastica rosso a bande bianche intervallato da segnali di pericolo? Semplice ed economico. Magari lo fossero stati anche gli antistaminici che doveva prendere ogni santa primavera. Uno dei due motivi per cui non lasciava mai il centro citt&agrave; era l'allergia a pressoch&eacute; qualunque tipo di polline esistente. L'altro era pi&ugrave; stupido, un pensiero fisso a cui era incapace di sottrarsi. E se, passeggiando in campagna, avesse calpestato una mina? Sarebbe volato in cielo come Scirea? La probabilit&agrave; di imbattersi in un <em>altro</em> campo minato nelle vicinanze era pressoch&eacute; nulla, gli avevano detto.</p>
<p class="western" lang="it-IT">Certo, andatelo a spiegare a Scirea. Anche per lui la probabilit&agrave; di saltare su una mina a venti chilometri dal centro era praticamente zero.</p>
<p class="western" lang="it-IT">Per&ograve; &egrave; successo. Eh, gi&agrave;.</p>
<p class="western" lang="it-IT">Crudele la vita, non trovi?</p>
<p class="western" lang="it-IT">Scosse la testa.</p>
<p class="western" lang="it-IT">Stava iniziando a sentire delle voci nella sua mente, voci che dialogavano con il suo<em> io </em>ponendogli decine di domande inutili. Ci era abituato, ma non era quello il momento giusto per occuparsene. Risistem&ograve; le foto sulla scrivania, prestando attenzione a non rovinarne le cornici. Ne prese una e la contempl&ograve;, ammirato. Risaliva al periodo in cui aveva lavorato in Russia. Gliel'avevano inviata i suoi genitori per il compleanno. Ritraeva sua sorella, travestita da cappellaio matto. Era simpatica, con quel buffo cilindro aperto sulla sommit&agrave;, posato trionfalmente su una cascata di capelli rossi lunghi fino alle spalle. Le maniche del giaccone erano troppo lunghe e sbordavano, coprendo completamente le mani, ma lei continuava a sorridere. Gi&agrave;... un sorriso a trentadue denti, corredato da un occhiolino di intesa. Nethanienko accarezz&ograve; il volto della ragazza, poi ripose la fotografia e si diresse verso la porta del suo ufficio.</p>
<p class="western" lang="it-IT"><em>Da dove iniziamo?</em></p>
<p class="western" lang="it-IT">Beh, tanto per cominciare &egrave; necessario ricostruire il profilo psicologico della vittima e del sospetto rapitore.</p>
<p class="western" lang="it-IT"><em>Cos'hanno in comune?</em></p>
<p class="western" lang="it-IT">Hanno assistito allo stesso film.</p>
<p class="western" lang="it-IT"><em>Quindi?</em></p>
<p class="western" lang="it-IT">Quel film doveva interessare entrambi.</p>
<p class="western" lang="it-IT"><em>Non &egrave; possibile che l'aggressore (o presunto tale) l'abbia solo seguita?</em></p>
<p class="western" lang="it-IT">No, stando ai rapporti e alle registrazioni. La vittima &egrave; entrata mezz'ora prima, il sospetto non compare in alcuna registrazione delle telecamere nelle vicinanze.</p>
<p class="western" lang="it-IT"><em>Dunque?</em></p>
<p class="western" lang="it-IT">Si va a vedere quel maledetto lungometraggio. &Egrave; l'unico modo per raccogliere informazioni su entrambi.</p>
<p class="western" lang="it-IT"><em>Sono d'accordo</em>.</p>
<p class="western" lang="it-IT">Anch'io.</p>
<p class="western" lang="it-IT">Nethanienko abbozz&ograve; un sorriso. In fondo, non era troppo fastidioso sentire quelle voci. Ci andava d'accordo, lo aiutavano a formulare ipotesi. Pi&ugrave; di una volta gli avevano chiarito dei dubbi. In verit&agrave;, era convinto che si trattasse solo un fenomeno di autosuggestione. Non credeva nel sovrannaturale, era ateo e razionalista... ma sulle voci chiudeva un occhio &ndash; quello che gli era rimasto. Le vedeva come una sorta di innocua emanazione della sua stessa psiche.</p>
<p class="western" lang="it-IT">Avrebbe avuto tutto il tempo di ricredersi.</p>
<p class="western" lang="it-IT" >&nbsp;</p>
<h2 class="western" lang="it-IT">GRIDAREEEEE!</h2>
<p class="western" lang="it-IT">Cassie era seduta sulla riva del torrente, come al solito. A quell'ora, il sole rischiarava solamente una parte del letto asciutto e arido del fiumiciattolo, lasciando il resto nell'ombra, al buio, al freddo. Un posticino tranquillo, per passare il tempo. Qualche pozzanghera qua e l&agrave;, un rivolo d'acqua fresca al centro di un deserto di sabbia, piante selvatiche un po' ovunque, anatre starnazzanti che svolazzavano in cerca di un punto abbastanza profondo da inumidire le piume... cosa si poteva volere di pi&ugrave;? Un po' di compagnia, forse?</p>
<p class="western" lang="it-IT">Forse s&igrave;.</p>
<p class="western" lang="it-IT">Cassie rimase in silenzio ad ascoltare i rumori della citt&agrave;, quei rumori di cui non poteva fare a meno. Era stata dura resistere, immersa in quel silenzio irreale. C'era da perderci la ragione. Nessun brusio, nessun suono di sottofondo.</p>
<p class="western" lang="it-IT">Solo ed esclusivamente silenzio.</p>
<p class="western" lang="it-IT">Anche il vento si rifiutava di soffiare, il vento mai fermo, onnipresente. Un inferno. Ma era passato, tutto passato. Almeno per un po'. Si stiracchi&ograve;, poi si strinse tra le braccia.</p>
<p class="western" lang="it-IT">Non &egrave; il modo corretto di trascorrere la mia giornata, sto sbagliando tutto. Dovrei essere in giro a scattare fotografie mentali del luogo, per non dimenticarlo, per renderlo parte di me... per sostituire ci&ograve; che ho perso.</p>
<p class="western" lang="it-IT">S&igrave;, aveva perso qualcosa, qualcosa di importante. Si sentiva vuota, completamente vuota. Un guscio? No, non esattamente. Era... difficile da spiegare. Avrebbe voluto piangere, ridere, tacere, urlare, gridare.</p>
<p class="western" lang="it-IT">&ldquo;YAHOOOO!&rdquo;</p>
<p class="western" lang="it-IT">Un urlo liberatorio, nel silenzio. Le anatre voltarono la testa verso di lei. Alcune volarono via, spaventate.</p>
<p class="western" lang="it-IT">&ldquo;Qui sto solo perdendo tempo. Perch&eacute; non me ne vado?&rdquo;</p>
<p class="western" lang="it-IT">Perch&eacute; questa &egrave; casa mia.</p>
<p class="western" lang="it-IT">La risposta che non ti aspetti.</p>
<p class="western" lang="it-IT">Un turbine improvviso la riport&ograve; alla realt&agrave;. Il maestrale le scompigli&ograve; i capelli e incresp&ograve; la sua maglia a righe orizzontali. Stava giocando con lei, la stava spingendo a reagire. Quel vento, quello stesso vento che non era stata in grado di percepire per troppo, troppo tempo. Un vento di vita, di speranza, di gioia, di dolore, di disperazione, di morte. Un tutt'uno, duplice e mutevole, bellissimo.</p>
<p class="western" lang="it-IT"><em>Splendido!</em></p>
<p class="western" lang="it-IT">E, nella sua mente, l'acqua riprese a scorrere, inondando il letto asciutto, sommergendo le piante, le anatre, lei stessa, lavando via l'ansia, i problemi, le preoccupazioni. L'acqua frizzava, traboccava, formava cavalloni, onde lunghe, corte, brevi, infinitesime, innaffiava ogni angolo della sua esistenza, le inzuppava i vestiti, i capelli, entrava in contatto col suo corpo, le scorreva addosso, solleticava i suoi sensi, risvegliando sensazioni dimenticate. Miriadi di profumi, di fragranze la avvolsero, generando una minuscola nicchia in cui rintanarsi, in cui ritrovare il calore, l'amore, un contatto con se stessa.</p>
<p class="western" lang="it-IT">Riapr&igrave; gli occhi.</p>
<p class="western" lang="it-IT">Il sogno si dissolse in un attimo, lasciando spazio all'arido presente. Sospir&ograve;, abbass&ograve; le braccia, delusa. Quell'estasi era durata meno di un attimo, un insignificante, interminabile secondo. Torn&ograve; sui suoi passi e si diresse verso il ponte. Il torrente era quasi sempre in secca, fino alle prossime piogge non le avrebbe dato fastidio.</p>
<p class="western" lang="it-IT"><em>Meglio cos&igrave;.</em></p>
<p class="western" lang="it-IT">Entr&ograve; nella sua casa improvvisata: un'amaca stesa tra un chiodo sporgente dal plinto di cemento armato e un arbusto spontaneo, sufficientemente alto e distante da servire allo scopo; un piccolo comodino improvvisato, costruito con legnacci recuperati alla foce; due mensoline, fissate alla parete in modo precario, riempite con la roba pi&ugrave; disparata; uno scaffale, rimediato da una farmacia che aveva appena rinnovato il mobilio. Erano stati ben felici di regalarle quell'ingombrante seccatura, tanto a loro non serviva pi&ugrave;. L'unico problema era stato trasportarla fino al suo minuscolo scrigno di vita senza che la gente si facesse troppe domande.</p>
<p class="western" lang="it-IT">Rise divertita. Era stata un faticaccia, ma c'era riuscita.</p>
<p class="western" lang="it-IT">Rote&ograve; su se stessa tre volte, accarezzando tutto il suo mondo con lo sguardo. Era una bella casa, in fondo: comoda, accogliente, riparava anche dalla pioggia, in lontananza poteva ammirare il mare ed ascoltarne il dolce respiro. Certe volte era un po' umida, ma era difficile che il livello dell'acqua salisse di pi&ugrave; di una decina di centimetri. Si raggomitol&ograve; sull'amaca, dopo aver preso un libro dalla mensola. Che libro? Uno a caso. Glieli regalavano dei simpatici anziani che gestivano una piccola libreria. Ogni tanto passava a dar loro una mano e, in cambio, riceveva un romanzo o un saggio, di quelli che vendevano poco, magari fermi da anni sui banconi, con il prezzo ancora in lire. Non era importante. Un libro era sempre un libro, e leggere era sempre un piacere, anche quando il romanzo non era altro che una serie interminabile di scene equivoche o un mattone assoluto di antropologia comparata. Osserv&ograve; la copertina di quello che aveva liberato dalla polvere. Sembrava piuttosto vecchio e logoro, ma qual era il problema? Un libro si giudica dal contenuto.</p>
<p class="western" lang="it-IT">&ldquo;<em>La verit&agrave; nel sonno. </em>Un saggio di Le&ograve;n Correo.&rdquo;</p>
<p class="western" lang="it-IT">Lo sfogli&ograve; velocemente, ci gioc&ograve; per un attimo, poi lo ripose. Non era dell'umore adatto, al momento. Si mise a sedere sull'amaca ed infil&ograve; le scarpe sgualcite. La divertiva molto ricordare che la destra e la sinistra avevano numeri diversi, una era pi&ugrave; lunga di circa un centimetro. Anche quelle erano un regalo, un regalo da poco, ma per lei significavano molto. Un articolo difettoso di cui i commercianti non vedono l'ora di liberarsi poteva diventare parte del suo mondo con una facilit&agrave; impressionante. Era il suo hobby: collezionava oggetti imperfetti, abbandonati ai margini della strada o buttati in qualche bidone dell'immondizia. La sua raccolta contava una dozzina di esemplari, compresi gli abiti che indossava: una bambola senza il braccio destro, un paio di forbici prive di perno, un orologio che andava all'indietro, una penna stilografica con la punta rotta, una Bibbia stampata al contrario, un paio di scarpe con numeri diversi, calze spaiate, jeans strappati rattoppati malamente da una commessa che non conosceva il modello, una maglia a righe con una manica pi&ugrave; lunga dell'altra, una maglietta bianca un po' troppo aderente che si restringeva con l'umidit&agrave;, una cintura con un buco solo &ndash; ma alla distanza giusta &ndash;, un giubbotto di pelle che non si chiudeva.</p>
<p class="western" lang="it-IT">Una strana collezione, strana davvero, ma la rappresentava. Forse avrebbe dovuto cercare ancora qualcosa... e, in effetti, stava ancora cercando qualcosa.</p>
<p class="western" lang="it-IT">Solo, non sapeva dove e a chi rivolgersi.</p>
<p class="western" lang="it-IT">Ci pens&ograve; per un attimo.</p>
<p class="western" lang="it-IT">Arianna mi ha dato il suo numero di cellulare.</p>
<p class="western" lang="it-IT">Peccato che lei un cellulare non l'avesse. Per&ograve; aveva molte monetine: non passava giorno che non recuperasse almeno tre euro. La gente perdeva spesso i centesimi del resto, lei non faceva altro che raccoglierli e tenerli per s&eacute;, in una teiera appoggiata sullo scaffale. La afferr&ograve; e ne estrasse alcuni ventini. Si sistem&ograve; la giacca con cautela, allacci&ograve; la cintura e lasci&ograve; il suo dolce rifugio per ributtarsi in mezzo alla folla. Aveva bisogno di una cabina telefonica, possibilmente non occupata.</p>
<p class="western" lang="it-IT">Dopo essersi premurata che nessuno facesse caso a lei, sal&igrave; di soppiatto la scaletta laterale che permetteva agli operai comunali di scendere l'argine del torrente.</p>
<p class="western" lang="it-IT">Questo, almeno in teoria: operai non se ne vedevano da mesi. Non c'erano abbastanza soldi per controllare il ponte sul torrente. Sarebbero intervenuti solo in caso di disastro.</p>
<p class="western" lang="it-IT"><em>Una vera fortuna. </em></p>
<p class="western" lang="it-IT">Se si fossero fatti vedere pi&ugrave; spesso, l'avrebbero sicuramente notata e costretta a sloggiare. Avrebbero pensato ad una sorta di accampamento di fortuna di un'accattona... e avrebbero spianato tutto.</p>
<p class="western" lang="it-IT">Pazienza, avrei traslocato da un'altra parte. Problemi non ce ne sono, dopotutto.</p>
<p class="western" lang="it-IT">Si mosse con disinvoltura lungo la strada che costeggiava l'argine. Allungando lo sguardo, poteva osservare la corsia parallela, dall'altro lato del fiumiciattolo. L&agrave; le macchine si muovevano in verso opposto a dove si trovava lei.</p>
<p class="western" lang="it-IT">Due corsie, una per andare verso i monti, una per andare al mare.</p>
<p class="western" lang="it-IT">Una buona idea, almeno in teoria. Peccato che la rotonda centrale sopra al ponte rendesse la circolazione un rebus difficile da gestire. E forse chiamarlo <em>ponte</em> era un eufemismo: era un'enorme spianata di asfalto che ricopriva &ndash; letteralmente &ndash; tutto l'ultimo tratto del torrente, nascondendolo alla vista dei passanti.</p>
<p class="western" lang="it-IT"><em>Un altro punto a favore per me.</em></p>
<p class="western" lang="it-IT">Alline&ograve; i suoi pensieri e li indirizz&ograve; verso l'obiettivo, la prima cabina telefonica nell'arco di cento metri. Ce n'erano un paio nei pressi del palazzo del comune, una dalle parti dell'<em>Ed Wood</em>, un'altra vicino alla banca. Scelse quella del cinema, era la pi&ugrave; vicina e quasi sicuramente libera.</p>
<p class="western" lang="it-IT">Si tuff&ograve; nel dedalo di carruggi e viuzze, lo sguardo fisso in avanti, come a non voler cedere alla distrazione, nemmeno per un secondo. Un ampio spiazzo illuminato la accolse tra le sue braccia, tra i suoi palazzi d'epoca dall'intonaco cadente e malandato e le piastrelle sollevate dalle ingombranti radici degli alberi circostanti. Il cinema rifletteva perfettamente lo stato trasandato dell'intero rione, svettando tra i condomini e i negozietti circostanti.</p>
<p class="western" lang="it-IT">Diede un'occhiata alla facciata dell'edificio.</p>
<p class="western" lang="it-IT">Ed Wood. Chi era costui?</p>
<p class="western" lang="it-IT">Le era stato spiegato, una volta... ma da chi? Non riusciva a ricordarlo, quindi non doveva essere molto importante.</p>
<p class="western" lang="it-IT">I film in cartellone erano gli stessi della settimana prima. Un improbabile Nicolas Cage, completamente privo di espressione, la fissava con gli occhi seminascosti da un cappellaccio nero da cowboy, affiancato da una ragazzina troppo formosa per la sua et&agrave; &ndash; e per il ruolo assegnatole &ndash; con una piuma di cigno tra i capelli. Sotto di loro, a caratteri cubitali, era riportato il nome del film: <em>Neonlight</em>. Il sottotitolo era illeggibile dalla sua posizione, ma non aveva bisogno di avvicinarsi per sapere quale fosse, lo conosceva gi&agrave;. Suonava un po' come <em>odissea di un cercatore di verit&agrave;</em> o qualcosa del genere. Lo aveva visto, quel film. La maschera era stata cos&igrave; gentile da permetterle di entrare a proiezione iniziata, cos&igrave; si era potuta godere met&agrave; del primo tempo pi&ugrave; tutto il secondo gratis. La trama era carina, in fondo, ma i personaggi erano stereotipati al limite dell'indecenza.</p>
<p class="western" lang="it-IT"><em>Base Terra chiama Cassie! Mi senti? Non devi andare al cinema, devi chiamare Arianna. Arianna, capito?</em></p>
<p class="western" lang="it-IT">S&igrave;, s&igrave;, ho capito! Ora vado!</p>
<p class="western" lang="it-IT">Raggiunse malinconicamente la vecchia cabina e vi entr&ograve;. Il telefono sembrava aver vissuto anni migliori. I tasti erano sbiaditi, cos&igrave; come gli adesivi con sopra riportate le istruzioni d'uso. Le pareti interne erano ricoperte di frasi incise con un punteruolo, frasi che variavano dalla dichiarazione d'amore alle istigazioni all'odio razziale. Cassie non ci fece caso ed infil&ograve; le monete nell'apposita fessura, una dopo l'altra. Tir&ograve; fuori dalla tasca il biglietto con il numero di Arianna e lo compose lentamente, assicurandosi di non sbagliare. Controll&ograve; le cifre due volte, poi premette il tasto di conferma e port&ograve; la cornetta all'orecchio.</p>
<p class="western" lang="it-IT">Uno squillo... due squilli... tre squilli... CLICK!</p>
<p class="western" lang="it-IT">&ldquo;Pronto, chi &egrave;?&rdquo;</p>
<p class="western" lang="it-IT">&ldquo;Arianna?&rdquo;</p>
<p class="western" lang="it-IT">&ldquo;S&igrave; sono io. Chi... aspetta un secondo! Non sarai...&rdquo;</p>
<p class="western" lang="it-IT">&ldquo;Certo che sono Cassie! Ti sto chiamando da una cabina telefonica, quella vicino al cinema <em>Ed Wood</em>.&rdquo;</p>
<p class="western" lang="it-IT">&ldquo;Cosa vuoi?&rdquo;</p>
<p class="western" lang="it-IT">Il tono era freddo e distaccato, quasi come se non la conoscesse.</p>
<p class="western" lang="it-IT">Forse ho sbagliato momento.</p>
<p class="western" lang="it-IT">&ldquo;Avrei bisogno di una mano. Sto cercando due capi di abbigliamento un po' particolari... e non so dove andare. Non &egrave; che puoi darmi due dritte?&rdquo;</p>
<p class="western" lang="it-IT">&ldquo;Dipende. Di cosa hai bisogno?&rdquo;</p>
<p class="western" lang="it-IT">&ldquo;Per telefono &egrave; un po' lunga da spiegare. Possiamo vederci da qualche parte?&rdquo;</p>
<p class="western" lang="it-IT">&ldquo;Aspetta un secondo...&rdquo;</p>
<p class="western" lang="it-IT">Un brusio di sottofondo, parole, voci, risate, scuse, frasi di circostanza. Cosa accidenti stava succedendo dall'altra parte della cornetta? Cassie ud&igrave; distintamente un BIP, poi la voce di Arianna si fece pi&ugrave; nitida.</p>
<p class="western" lang="it-IT">&ldquo;Okay, ho tolto il vivavoce. Scusa, ma quando mi chiamano con un numero sconosciuto, lo attivo sempre, cos&igrave; chi &egrave; con me pu&ograve; aiutarmi, in caso fosse un maniaco o un depravato. Sai, molti stupidi si divertono a scrivere il mio numero di telefono corredato con frasi oscene.&rdquo;</p>
<p class="western" lang="it-IT">&ldquo;Tipo <em>faccio pompe</em> o roba del genere? Qualcuno lo ha inciso anche dentro questa cabina. Non ci avevo fatto caso, prima... cavolo!, sono le stesse dieci cifre!&rdquo;</p>
<p class="western" lang="it-IT">&ldquo;Spero che tu stia scherzando!&rdquo;</p>
<p class="western" lang="it-IT">&ldquo;No, ma fa lo stesso. Dove ci vediamo? E quando? Va bene davanti all'<em>Ed Wood </em>prima che puoi? Hai qualcosa da fare, adesso?&rdquo;</p>
<p class="western" lang="it-IT">&ldquo;Ero in giro per compere con dei miei amici, ma ora ho finito. Ti raggiungo l&igrave; appena posso. A dopo.&rdquo;</p>
<p class="western" lang="it-IT">Cassie ripose il ricevitore e ritir&ograve; il resto, poi scrutin&ograve; con attenzione le scritte impresse sulla plastica che avvolgeva l'apparecchio telefonico. Il numero di Arianna compariva una sola volta, accompagnato da una descrizione piuttosto eloquente dei servizi svolti in caso di chiamata. Per quale motivo i suoi coetanei si divertivano in modi cos&igrave; stupidi?</p>
<p class="western" lang="it-IT">Decise di non curarsene, non ne valeva la pena.</p>
<p class="western" lang="it-IT">Uscendo dalla cabina le parve di scorgere un tizio particolare, con una benda sull'occhio destro. Il losco figuro era entrato nel cinema prima che lei potesse cogliere qualunque altro dettaglio.</p>
<p class="western" lang="it-IT">Strano, pensavo che i pirati si fossero estinti. Magari questo qui &egrave; un nostalgico...</p>
<p class="western" lang="it-IT">Sorrise divertita e si appiatt&igrave; a fianco alle locandine, in attesa di Arianna.</p>
<p class="western" lang="it-IT">Chiss&agrave; se sar&agrave; in grado di aiutarmi?</p>
<p class="western" lang="it-IT" >&nbsp;</p>
<h2 class="western" lang="it-IT"><b>Sot</b><b>t</b><b>o</b><b> </b><b>l</b><b>a</b><b> </b><b>l</b><b>e</b><b>n</b><b>te</b></h2>
<p class="western" lang="it-IT">La cassiera sbadigli&ograve; vistosamente. Rispondere alle domande degli agenti di polizia era stato pi&ugrave; faticoso del previsto.</p>
<p class="western" lang="it-IT">Chiss&agrave; perch&eacute; sono alla ricerca di quel giovanotto cos&igrave; beneducato? Cosa pu&ograve; aver combinato?</p>
<p class="western" lang="it-IT">Scosse la testa.</p>
<p class="western" lang="it-IT">I vigili urbani e i poliziotti erano particolarmente stupidi. Quando servivano non si vedevano mai in giro, quando non ce n'era bisogno comparivano immediatamente. L'unica volta che aveva lasciato l'auto in divieto di sosta si era ritrovata una multa coi fiocchi.</p>
<p class="western" lang="it-IT">Per cosa l'avevano scomodata, poi? Un rapimento?</p>
<p class="western" lang="it-IT">Tutte idiozie. La verit&agrave; &egrave; che devono trovare un modo per dimostrare di meritare lo stipendio. Inventarsi casi &egrave; forse il metodo migliore per ottenere il massimo risultato col minimo sforzo. Ma s&igrave;, un amico denuncia la scomparsa di un parente &ndash; meglio se giovane oppure molto anziano &ndash;, si mobilita tutto l'organico nelle ricerche, si perquisiscono i posti pi&ugrave; disparati, si interrogano decine e decine di testimoni, poi, dopo un mese, salta fuori che il ragazzo era scappato di casa per un brutto voto oppure che l'anziano si era perso in stazione e aveva preso il treno per Milano.</p>
<p class="western" lang="it-IT">Non era la prima volta che succedeva una cosa del genere, non sarebbe stata l'ultima.</p>
<p class="western" lang="it-IT">Apr&igrave; il rubinetto del boccione d'acqua e riemp&igrave; il bicchiere. Tutto quel parlare le aveva causato un gran mal di testa, meglio prendere un analgesico. La giornata di lavoro era ancora lunga, dopotutto. Non che staccare biglietti all'<em>Ed Wood </em>fosse faticoso, entravano s&igrave; e no dieci spettatori al giorno (qualcuno in pi&ugrave; durante i fine settimana). Era solo una questione di tranquillit&agrave;: se avesse sbagliato a contare i soldi, il suo datore non l'avrebbe presa molto bene.</p>
<p class="western" lang="it-IT">Certo, pensa un po' te: uno ha dieci clienti al giorno e riesce a sbagliare un resto? Mi licenzierei anch'io, per un errore del genere.</p>
<p class="western" lang="it-IT">Port&ograve; la pastiglia alla bocca e la ingoi&ograve;, dopo aver chiuso gli occhi. Quando gli riapr&igrave;, si trov&ograve; davanti un uomo molto particolare, di quelli che non ti riesci a dimenticare neanche se lo desideri ardentemente. Aveva circa trent'anni &ndash; quello era pi&ugrave; che sicuro &ndash; e sembrava piuttosto in forma... ma portava una benda sull'occhio destro. Tra le labbra, una specie di cilindretto di plastica e metallo. Una sigaretta elettronica aromatizzata al non-si-sa-cosa, evidentemente. Non not&ograve; nemmeno il colore degli occhi o dei capelli, bastavano quei due particolari ad etichettarlo come un poco di buono, non come il giovanotto di qualche giorno prima. Se avesse urlato, magari, qualcuno degli agenti l&agrave; fuori sarebbe corso in suo aiuto. Rimase ferma, immobile, in attesa. Il cuore le batteva a velocit&agrave; folle. Cosa doveva fare?</p>
<p class="western" lang="it-IT">Aspettare in silenzio, s&igrave;. Attendere che faccia lui la prima mossa.</p>
<p class="western" lang="it-IT">&ldquo;Un biglietto per <em>La Magione degli Orrori.</em>&rdquo;</p>
<p class="western" lang="it-IT">&ldquo;Come, scusi?&rdquo;</p>
<p class="western" lang="it-IT">&ldquo;Ma s&igrave;, per quel film che &egrave; in programmazione in sala due, quello col maggiordomo sulla locandina.&rdquo;</p>
<p class="western" lang="it-IT">Era un tranquillo spettatore, solo un po' eccentrico. Certo, se l'unico particolare che ricordava del manifesto era il maggiordomo, doveva essere gay. Non spettava a lei giudicare, ma con quell'aspetto...</p>
<p class="western" lang="it-IT">&ldquo;Dico, mi ha sentito?&rdquo;</p>
<p class="western" lang="it-IT">La vecchia si produsse in un cenno di assenso e gli porse un biglietto.</p>
<p class="western" lang="it-IT">&ldquo;Quant'&egrave;?&rdquo;</p>
<p class="western" lang="it-IT">&ldquo;Sei euro.&rdquo;</p>
<p class="western" lang="it-IT">Lo strano tizio prese il portafoglio ed estrasse un pezzo da cinquanta.</p>
<p class="western" lang="it-IT">&ldquo;Mi dispiace, ho solo questo.&rdquo;</p>
<p class="western" lang="it-IT">&ldquo;Non si preoccupi.&rdquo;</p>
<p class="western" lang="it-IT">Maledetto imbecille! Vieni qui e ti porti solo una banconota arancione? Ma vai a...</p>
<p class="western" lang="it-IT">Digrign&ograve; i pochi denti rimasti. L'uomo not&ograve; quel repentino mutamento di umore e corse immediatamente ai ripari.</p>
<p class="western" lang="it-IT">&ldquo;Scusi, non avevo intenzione di recarle disturbo. Se ha problemi per il resto, posso farmi cambiare i soldi dal giornalaio qui di fronte. Tra quanto inizia il film?&rdquo;</p>
<p class="western" lang="it-IT">&ldquo;Venti minuti.&rdquo;</p>
<p class="western" lang="it-IT">L'uomo con la benda salut&ograve; cordialmente e si diresse vero l'uscita. Che l'avesse giudicato male?</p>
<p class="western" lang="it-IT">L'abito non fa il monaco, ma quello l&igrave; ha una faccia da delinquente...</p>
<p class="western" lang="it-IT">Ripose la scatola di pastiglie nel cassetto e rimase in attesa. Dopo neanche un minuto, il pirata era tornato alla carica, armato di banconote di piccolo taglio.</p>
<p class="western" lang="it-IT">&ldquo;Sei euro, giusto? Ecco a lei.&rdquo;</p>
<p class="western" lang="it-IT">&ldquo;Ora parliamo la stessa lingua.&rdquo;</p>
<p class="western" lang="it-IT">No, neanche quello era vero. L'uomo si esprimeva in un ottimo italiano, ma aveva un forte accento dell'est &ndash; <em>dev'essere immigrato dai paesi comunisti, quelli dove c'era Stalin...</em></p>
<p class="western" lang="it-IT">&ldquo;La maschera le indicher&agrave; la sua poltrona. Vuole anche gli occhialini per la visione 3D?&rdquo;</p>
<p class="western" lang="it-IT">L'uomo si esib&igrave; in un sorriso forzato, rispondendo alla frecciata con un'occhiataccia.</p>
<p class="western" lang="it-IT">&ldquo;Se questa &egrave; la sua migliore battuta, mi &egrave; chiaro perch&eacute; non abbia sfondato come cabarettista. Strana la vita, eh? A settant'anni dover ancora versare contributi per far ingrassare una misera pensione con uno stipendio da fame. Arrivederci, signora, &egrave; stata molto gentile.&rdquo;</p>
<p class="western" lang="it-IT">Nethanienko ud&igrave; distintamente un <em>vaffa </em>diretto alla sua persona, mentre si allontanava dalla cassa.</p>
<p class="western" lang="it-IT">Pazienza, ci sono abituato.</p>
<p class="western" lang="it-IT">Forse era stato un po' scortese, ma detestava che la gente ironizzasse sul suo deficit visivo.</p>
<p class="western" lang="it-IT"><em>La verit&agrave; &egrave; che la benda d&agrave; troppo nell'occhio</em>.</p>
<p class="western" lang="it-IT">Quali sono le alternative? Attaccarsi un cerottone sull'orbita destra; portare un paio di occhiali scuri solo da una lente; indossare un monocolo opaco; fasciarsi parte della testa in modo da coprire il vuoto; farsi costruire una realistica protesi in vetro.</p>
<p class="western" lang="it-IT">Solo l'ultima sembrava essere applicabile, in effetti. Perch&eacute; non se l'era ancora fatta impiantare?</p>
<p class="western" lang="it-IT"><em>Questioni di soldi?</em></p>
<p class="western" lang="it-IT">No, aveva un bel po' da parte...</p>
<p class="western" lang="it-IT">Scosse la testa.</p>
<p class="western" lang="it-IT">Forse la causa di tutto era il suo scarso desiderio di occuparsene. Continuava a rimandare la questione a tempo indeterminato, tanto la benda era comoda e serviva allo scopo. Certo, non era esteticamente attraente, ma non si pu&ograve; avere tutto dalla vita.</p>
<p class="western" lang="it-IT">La maschera strapp&ograve; il biglietto e lo accompagn&ograve; in sala. Era un uomo alto &ndash; troppo alto &ndash; e magro &ndash; troppo magro. Ricordava la versione smilza del maggiordomo della famiglia Addams.</p>
<p class="western" lang="it-IT">Il commissario varc&ograve; la soglia del locale, scrut&ograve; con cura i volti dei presenti. C'erano solo altre due persone in sala, nessuna delle quali comparsa nel filmato di sorveglianza.</p>
<p class="western" lang="it-IT"><em>Peccato. </em></p>
<p class="western" lang="it-IT">Sarebbe stato un colpo di fortuna insperato incontrare qualcuno dei potenziali sospetti. Si sfil&ograve; la giacca e la appoggi&ograve; sulla poltrona accanto alla sua, anche se forse <em>poltrona</em> non era il termine corretto: le imbottiture erano scadenti, alcuni braccioli erano sdruciti, le molle si divertivano a saltare fuori all'improvviso. Non erano certo la sua idea di comodit&agrave;.</p>
<p class="western" lang="it-IT">Non sono qui per turismo. Me la far&ograve; andare bene.</p>
<p class="western" lang="it-IT">Le luci si abbassarono e le prime pubblicit&agrave; di aziende locali fecero la loro trionfale comparsa. Se non altro, la qualit&agrave; dell'immagine e del sonoro era buona. Salumerie, supermercati, negozi di scarpe, pub e quant'altro. Rimase in attesa, sperando che quel supplizio durasse ancora per poco. Terminata la r&eacute;clame, gli immancabili trailer di film di quarta categoria.</p>
<p class="western" lang="it-IT">Nethanienko sbadigli&ograve;. La carrellata di anticipazioni sembrava non avere fine. All'improvviso, le luci si spensero e il logo della SPECTRA Movies fece la sua trionfale comparsa sullo schermo. Titoli di testa, <em>Questo film &egrave; basato su una storia vera</em>, campo lungo su una villa di campagna, zoomata sul cancello di ingresso e sulla scritta <em>Collain Manor</em>. La telecamera indugia un paio di secondi, poi raggiunge l'ingresso principale. Qui, un solerte maggiordomo, pallido come un cencio e un po' troppo effeminato, apre il portone permettendo alla cinepresa di introdursi nella villa. La veduta si sposta sulle scale, raggiunge il piano superiore, vira bruscamente verso sinistra, penetrando all'interno di una camera da letto. L'inquadratura si ferma, fissa su una ragazza in biancheria intima che si accinge a svegliarsi.</p>
<p class="western" lang="it-IT">Nethanienko sospir&ograve; contrariato.</p>
<p class="western" lang="it-IT">Non ci voleva molto a capire dove si sarebbe andato a parare: la protagonista era troppo scosciata e maliziosa per essere una santerellina, di sicuro si sarebbe fatta almeno met&agrave; del personale prima della fine. Rimase in attesa e segu&igrave; la vicenda, pronto al peggio.</p>
<p class="western" lang="it-IT">E il peggio arriv&ograve; quasi subito.</p>
<p class="western" lang="it-IT">Scene equivoche per ottanta minuti, con un parallelo in cui si mostra l'arrivo di uno sciame di quadrupedi succhiasangue che devastano la citt&agrave; e si dirigono verso la campagna, poi il finale con i mostri che entrano da ogni finestra, da ogni fessura, squartano il personale &ndash; il maggiordomo no, era gi&agrave; morto in un incidente d'auto (contro una creatura) &ndash; poi raggiungono la camera della ragazza, si avventano su di lei, la spogliano completamente, la graffiano, lei si rannicchia in un angolo, terrorizzata, i mostri si apprestano a saltarle addosso... e la scena sfuma, con una dissolvenza, sulla scritta <em>THE END?</em>.</p>
<p class="western" lang="it-IT">Orribile, forse anche peggio. Come pu&ograve; avere successo un'oscenit&agrave; del genere?</p>
<p class="western" lang="it-IT">Il commissario si avvi&ograve; all'uscita, con pi&ugrave; domande che risposte. Ignor&ograve; completamente la cassiera e il suo sguardo di sdegno, raggiunse la strada antistante, lasciandosi dietro l'odore di chiuso e il ronzio del condizionatore.</p>
<p class="western" lang="it-IT">Che tipo di persona poteva avere interesse ad assistere a <em>quel</em> film? Doveva tentare di ricostruire un profilo psicologico accurato.</p>
<p class="western" lang="it-IT">Iniziamo dalla vittima, la scomparsa. Perch&eacute; avrebbe scelto di vedere questo lungometraggio?</p>
<p class="western" lang="it-IT">Un filmaccio del genere, a cominciare dalla locandina, &egrave; stato chiaramente ideato per attirare spettatori di sesso maschile, eppure la vittima era in sala e sembrava aver gradito la pellicola, stando ai riscontri. Il ventaglio delle possibilit&agrave; &egrave; sufficientemente ampio: la ragazza pu&ograve; avere un notevole gusto per il grottesco ed il sangue &ndash; ad esempio, potrebbe essere un'ammiratrice di Tarantino o Rodriguez &ndash; oppure essere interessata alle storie morbose &ndash; incesti, stupri, delitti passionali. Ma non sono le uniche opzioni: pu&ograve; anche darsi che la ragazza abbia un orientamento sessuale diverso o promiscuo. In tal caso, una locandina come quella avrebbe potuto essere un elemento di interesse da non sottovalutare.</p>
<p class="western" lang="it-IT">L'ultima devi scartarla. Hai letto il rapporto di Angelo?</p>
<p class="western" lang="it-IT">S&igrave;, l'ho letto. Dai profili sui social network &egrave; emersa una figura abbastanza contrastata, dedita alla seduzione seriale e all'abbandono dei potenziali amanti, dopo meno di una settimana dall'adescamento.</p>
<p class="western" lang="it-IT">Detto cos&igrave; la fai sembrare una puttana. In termini pi&ugrave; semplici?</p>
<p class="western" lang="it-IT">Le piace cambiare partner con continuit&agrave;.</p>
<p class="western" lang="it-IT">Cos&igrave; suona un po' meglio.</p>
<p class="western" lang="it-IT">Dici?</p>
<p class="western" lang="it-IT">S&igrave;. Passiamo al presunto rapitore? Che idea ti sei fatto?</p>
<p class="western" lang="it-IT">Poteva essere l&igrave; per caso. Come dicevo prima, per un uomo le possibile attrattive del film erano pi&ugrave; di una, a cominciare dal design del manifesto pubblicitario.</p>
<p class="western" lang="it-IT"><em>Tutto qui? Mi deludi...</em></p>
<p class="western" lang="it-IT">No, aspetta, c'&egrave; dell'altro. Il discorso fatto in precedenza vale anche in questo caso: gusto per la violenza in tutte le sue forme.</p>
<p class="western" lang="it-IT">E il film &egrave; addirittura tratto da una storia vera.</p>
<p class="western" lang="it-IT">Sgran&ograve; l'occhio.</p>
<p class="western" lang="it-IT">Tratto da una storia vera.</p>
<p class="western" lang="it-IT">Quale parte della trama era ispirata ad avvenimenti <em>realmente accaduti</em>? Non certo il finale, gli emofagi esistevano solo nella fantasia malata dello sceneggiatore.</p>
<p class="western" lang="it-IT">L'incesto iniziale? In effetti, non era cos&igrave; improbabile... <em>ma no, no, troppo scontato! Non puoi costruire un film su un dramma cos&igrave; inflazionato.</em></p>
<p class="western" lang="it-IT">La sezione centrale del film? Si gratt&ograve; la benda. Gi&agrave;, la sezione centrale... era forse l'unica parte che lo avesse stupito. Sembrava costruita con precisione, nulla era lasciato al caso, a differenza del resto. Era l'unico insieme di scene veramente ben curato in tutto il lungometraggio. Sembrava quasi che non fosse stata scritta dalla stessa mano che aveva elaborato il resto.</p>
<p class="western" lang="it-IT"><em>A pensarci bene, il collegamento &egrave; evidente.</em></p>
<p class="western" lang="it-IT">Undici vittime nel film, undici scomparse nella realt&agrave;. Tutte ragazze tra i diciassette e i venticinque anni. Tutte scomparse senza lasciare traccia.</p>
<p class="western" lang="it-IT">E se il presunto criminale fosse stato a conoscenza degli eventi <em>presi in prestito </em>dal film?</p>
<p class="western" lang="it-IT"><em>Proviamo ad immedesimarci. Io sono il criminale, ho avuto un ruolo in un caso di qualche anno fa. Ho rapito alcune ragazze e le ho uccise. Passo davanti ad un cinema, sicuro che la verit&agrave; non sia tornata a galla e vedo questa locandina &ndash; </em>perch&eacute; doveva esserci qualcosa nella locandina, qualche elemento che lo portasse a sospettare &ndash; <em>Nel manifesto trovo riferimenti a qualcosa che solo io dovrei sapere. Ho un dubbio, temo che mi abbiano scoperto. Cosa faccio? Ovvio, guardo il film e mi sincero che sia solo una coincidenza. Si aprono solo tre strade, a questo punto: uno, il film non c'entra niente con la vicenda ed &egrave; tutto inventato di sana pianta; due, il rapitore &egrave; lo stesso individuo in cui mi sono immedesimato; tre, si tratta di persone diverse. Nel primo e nel terzo caso mi sono imbattuto in un vicolo cieco; nel secondo, c'&egrave; la concreta possibilit&agrave; che indagando sul film si riesca a ricavare qualche elemento in pi&ugrave;. </em></p>
<p class="western" lang="it-IT">Emise un sospiro amareggiato.</p>
<p class="western" lang="it-IT">S&igrave;, come no? Quante sono le probabilit&agrave; che un tizio del genere esista? &Egrave; pi&ugrave; probabile che il rapitore non sia in alcun modo collegato al lungometraggio. Certe volte mi sento quasi come se fosse qualcun altro a suggerirmi queste idee bislacche.</p>
<p class="western" lang="it-IT">Gli sarebbe costato qualcosa aprire una nuova linea di indagine?</p>
<p class="western" lang="it-IT">Effettivamente, no. Angelo e i suoi colleghi potevano continuare ad occuparsi dei canali standard, mentre lui avrebbe avuto strada libera per tentare l'impossibile. Allettante, come alternativa, ma fino ad un certo punto. Quali erano i fatti? Una ragazza va a vedere un film, esce e scompare. A quell'ora la zona &egrave; piuttosto affollata, ma non salta fuori nessun testimone. Dei sette spettatori, uno &egrave; la vittima, cinque sono stati ripresi dalle telecamere, dell'ultimo non si conosce nemmeno l'aspetto: si sa solo che &egrave; un uomo di circa trent'anni. Si presenta col volto parzialmente coperto da una sciarpa e il cappello calato sugli occhi, non rivela nulla su se stesso, non racconta niente di compromettente. <em>Un gentiluomo di altri tempi</em>, cos&igrave; glielo avevano descritto.</p>
<p class="western" lang="it-IT">Be'... quando non sai da dove partire, ogni pista &egrave; buona.</p>
<p class="western" lang="it-IT">Avrebbe iniziato consultando gli archivi, cercando elementi in comune tra il suo problema attuale, <em>La Magione degli Orrori </em>e alcuni vecchi casi archiviati come risolti. Forse sarebbe stata una perdita di tempo, ma in assenza di altre piste...</p>
<p class="western" lang="it-IT">Si risvegli&ograve; bruscamente dal suo ragionamento, senza apparente motivo. Con la coda dell'occhio aveva notato una ragazza molto particolare, vestita in modo alternativo, che sfoggiava una folta capigliatura rossastra. Perch&eacute; diavolo avrebbe dovuto interessarsene? Stava pensando a cose ben pi&ugrave; importanti.</p>
<p class="western" lang="it-IT">La ragazza corse via assieme ad un'altra giovane, molto pi&ugrave; conformista e tradizionale. Sembravano uscite da un quadro di qualche pittore surrealista, un'accoppiata del genere era tutto tranne che normale. Estrasse la sigaretta elettronica e la port&ograve; alle labbra.</p>
<p class="western" lang="it-IT"><em>Quanto mi manca la mia pipa...</em></p>
<p class="western" lang="it-IT">Una coltre di fumo bianco e denso raggiunse lentamente il cielo, turbinando e mulinando. Perch&eacute; i suoi pensieri si erano interrotti alla vista della rossa? Gli aveva forse ricordato qualcosa o qualcuno? Rimugin&ograve; per un paio di secondi.</p>
<p class="western" lang="it-IT">Ah, s&igrave;.</p>
<p class="western" lang="it-IT">La risposta non si era fatta attendere, e non era delle pi&ugrave; piacevoli.</p>
<p class="western" lang="it-IT">Pazienza, non &egrave; il momento. Ho altro da fare ora.</p>
<p class="western" lang="it-IT">Ripose la sigaretta in tasca e si avvi&ograve; a passo lento verso la centrale di polizia.</p>
<p class="western" lang="it-IT" >&nbsp;</p>
<h2 class="western" lang="it-IT">2tto 3mendo</h2>
<p class="western" lang="it-IT">Arianna non poteva fare a meno di guardarsi attorno, nella segreta speranza di non incontrare nessuno di sua conoscenza. Sarebbe stato imbarazzante dover giustificare le sue frequentazioni extra-universitarie. Cassie era tutto tranne che una ragazza perbene, ligia alle regole e con un determinato ruolo nella societ&agrave;. Si autodefiniva uno <em>spirito libero, privo di un preciso scopo.</em> Una piaga, un ingranaggio difettoso in un sistema perfetto, perfettamente inquadrato. Perch&eacute; cambiare? Perch&eacute; prendersi tutte quelle libert&agrave;? Si sistem&ograve; gli occhiali con nervosismo.</p>
<p class="western" lang="it-IT">Calma, manteniamo la calma. Mostrarsi inquieta &egrave; indecoroso.</p>
<p class="western" lang="it-IT">Doveva mantenere una certa dignit&agrave;, quella impostale dal suo status sociale. Gli universitari e i perdigiorno non avrebbero mai dovuto incontrarsi, erano due mondi a parte, produttivit&agrave; contro parassitismo, giusto contro sbagliato. Allora... perch&eacute; accettare l'invito di Cassie? Era stata una sua scelta, nessuno l'aveva obbligata. No, proprio non aveva senso lamentarsi: era troppo tardi per ritrattare.</p>
<p class="western" lang="it-IT">&ldquo;Sei nervosa?&rdquo;</p>
<p class="western" lang="it-IT">&ldquo;Un po'. Mi sento un pesce fuor d'acqua.&rdquo;</p>
<p class="western" lang="it-IT">&ldquo;Capisco.&rdquo;</p>
<p class="western" lang="it-IT">Cassie rimase in silenzio per un attimo.</p>
<p class="western" lang="it-IT">&ldquo;&Egrave; perch&eacute; sono sbagliata, giusto? Non sono come i tuoi amici. Ti vergogni a farti vedere con me... ma nonostante tutto non riesci a farne a meno. Certo che sei strana, lo sai?&rdquo;</p>
<p class="western" lang="it-IT">Arianna annu&igrave; con poca convinzione. La rossa aveva centrato il punto, purtroppo.</p>
<p class="western" lang="it-IT">Decise di tagliare corto.</p>
<p class="western" lang="it-IT">&ldquo;Cosa vuoi da me? Come posso aiutarti?&rdquo;</p>
<p class="western" lang="it-IT">&ldquo;Devo trovare un paio di capi di abbigliamento... un po' particolari.&rdquo;</p>
<p class="western" lang="it-IT">&ldquo;Tipo?&rdquo;</p>
<p class="western" lang="it-IT">&ldquo;Un intimo di pelle aderente e un frustino.&rdquo;</p>
<p class="western" lang="it-IT">Arianna rimase allibita. Il suo volto avvamp&ograve; quasi all'istante, la voce trem&ograve;, producendo parole incomprensibili, brevi frasi spezzate, congiunzioni a caso.</p>
<p class="western" lang="it-IT">&ldquo;Ma... ma... cio&egrave;, davvero? Cosa... io...&rdquo;</p>
<p class="western" lang="it-IT">Cassie le fece l'occhiolino ed inizi&ograve; a ridere sguaiatamente.</p>
<p class="western" lang="it-IT">&ldquo;Ci sei cascata! Volevo vedere la tua reazione.&rdquo;</p>
<p class="western" lang="it-IT">Arianna alz&ograve; la mano destra aperta, come per colpirla, poi si ferm&ograve;. Reagire in quel modo sarebbe stato estremamente sconveniente. Sospir&ograve;, poi si ricompose.</p>
<p class="western" lang="it-IT">Cassie si avvicin&ograve;, le iridi verdi a scrutare quel viso ancora paonazzo, con estremo interesse. Analizz&ograve; con attenzione le lenti sottili, il filtro tra gli occhi di Arianna e il mondo reale.</p>
<p class="western" lang="it-IT">&ldquo;Toglimi una curiosit&agrave;... gli occhiali che porti ti servono veramente?&rdquo;</p>
<p class="western" lang="it-IT">&ldquo;Sono riposanti. Ne ho bisogno solo quando devo leggere.&rdquo;</p>
<p class="western" lang="it-IT">&ldquo;Perfetto! Quindi ora non ha senso indossarli!&rdquo;</p>
<p class="western" lang="it-IT">Glieli sfil&ograve; prima che lei potesse reagire.</p>
<p class="western" lang="it-IT">&ldquo;Ridammeli.&rdquo;</p>
<p class="western" lang="it-IT">&ldquo;Hai detto che non ne hai bisogno.&rdquo;</p>
<p class="western" lang="it-IT">&ldquo;Non ora, ma sono abituata a tenerli anche di giorno.&rdquo;</p>
<p class="western" lang="it-IT">&ldquo;Guarda che sei pi&ugrave; carina senza &ndash; mi piaci molto di pi&ugrave; cos&igrave;! E non siamo pi&ugrave; ai primi del novecento! Ti comporti come se l'essere umano di sesso femminile non si fosse mai emancipato! Tutta questa rigidit&agrave; nel duemilatredici? Che razza di istituto frequenti? Una prigione? Dai, un po' di cambiamento non pu&ograve; che farti bene.&rdquo;</p>
<p class="western" lang="it-IT">Alz&ograve; il suo trofeo, trionfante.</p>
<p class="western" lang="it-IT">&ldquo;Questi li tengo io. Te li restituir&ograve; prima di tornare a casa.&rdquo;</p>
<p class="western" lang="it-IT">Arianna sospir&ograve;. Protestare non sarebbe servito a nulla, tanto valeva assecondarla.</p>
<p class="western" lang="it-IT">&ldquo;Per tua informazione, frequento uno degli istituti pi&ugrave; seri e produttivi di questo Paese. Entrano dei bambini, ne escono dei cittadini per bene.&rdquo;</p>
<p class="western" lang="it-IT">&ldquo;Intanto per&ograve; il bambino che &egrave; entrato &egrave; morto.&rdquo;</p>
<p class="western" lang="it-IT">&ldquo;Pu&ograve; darsi, ma non &egrave; importante. Non c'&egrave; bisogno di bambini di vent'anni.&rdquo;</p>
<p class="western" lang="it-IT">&ldquo;Ma neanche di anziani di vent'anni.&rdquo;</p>
<p class="western" lang="it-IT">&ldquo;Ti va se cambiamo argomento? Non ho voglia di discuterne.&rdquo;</p>
<p class="western" lang="it-IT">Cassie alz&ograve; il pollice della mano destra, in segno di assenso.</p>
<p class="western" lang="it-IT">&ldquo;Okay, allora torniamo alla tua prima domanda. Devo trovare un cappello a cilindro e un giaccone pesante, multicolore, con le maniche lunghe. Non importa di che qualit&agrave;, anche i peggiori in assoluto, basta che soddisfino i requisiti che ti ho elencato.&rdquo;</p>
<p class="western" lang="it-IT">&ldquo;Quanto denaro hai a disposizione?&rdquo;</p>
<p class="western" lang="it-IT">&ldquo;Poco. Non te lo quantificare, ma direi meno di trenta euro.&rdquo;</p>
<p class="western" lang="it-IT">Arianna scosse il capo.</p>
<p class="western" lang="it-IT">&ldquo;Sei senza speranza. Come pretendi di avere tutto senza spendere nulla?&rdquo;</p>
<p class="western" lang="it-IT">&ldquo;Dovrei farti vedere la mia casa. Ti ricrederesti.&rdquo;</p>
<p class="western" lang="it-IT">&ldquo;Ne dubito. Mi basta notare come sei vestita. In due mesi non ti ho mai vista cambiare abito, porti sempre la stessa giacca di pelle, gli stessi jeans rattoppati, una t-shirt bianca o a righe nere... devo continuare?&rdquo;</p>
<p class="western" lang="it-IT">&ldquo;Sono forse macchiati, sporchi?&rdquo;</p>
<p class="western" lang="it-IT">Arianna la sottopose ad un esame visivo molto accurato, scandagliando ogni angolo di tessuto pi&ugrave; di una volta. Un'espressione sorpresa si impadron&igrave; dei suoi lineamenti.</p>
<p class="western" lang="it-IT">&ldquo;No, non lo sono. Perlomeno, io macchie non ne ho viste. Hai solo quella roba l&igrave;?&rdquo;</p>
<p class="western" lang="it-IT">&ldquo;Pi&ugrave; o meno. Da parte ho solo un po' di intimo, una maglietta di ricambio e un paio di shorts, con cui ovviamente non posso andare in giro &ndash; te la immagini la scena?&rdquo;</p>
<p class="western" lang="it-IT">Arianna sgran&ograve; gli occhi. C'era qualcosa di contrastante tra l'ultima affermazione e l'analisi visivo-olfattiva.</p>
<p class="western" lang="it-IT">&ldquo;Non hanno un cattivo odore... e neppure tu. Hai un buon profumo. Come...&rdquo;</p>
<p class="western" lang="it-IT">&ldquo;Una domanda per volta. La risposta alla prima &egrave; molto semplice: lavanderie a gettone. Una volta alla settimana metto i miei capi in una di quelle lavasciugatrici automatiche, cos&igrave; sono a posto. Mentre aspetto, indosso gli shorts e l'altra maglia. Ovviamente, qualche volta lavo anche loro, per&ograve; &egrave; pi&ugrave; semplice, dato che ho i jeans.&rdquo;</p>
<p class="western" lang="it-IT">Arianna non riusc&igrave; a non immaginarsi la scena. Cassie in maglietta bianca, pantaloncini cortissimi, a piedi nudi, seduta davanti ad una lavatrice ad osservare con interesse la centrifuga del cestello, seguendone la rotazione con la testa. Le sfugg&igrave; un sorriso divertito. Cassie sorrise a sua volta. Era strano poter notare un'espressione cos&igrave; genuina sul volto costruito di Arianna.</p>
<p class="western" lang="it-IT">Inspir&ograve; profondamente, accingendosi a continuare.</p>
<p class="western" lang="it-IT">&ldquo;Per quanto riguarda l'igiene personale... beh potr&agrave; sembrarti strano, ma mi lavo tutti i giorni. Non troppo lontano da casa mia c'&egrave; la piscina comunale, e negli spogliatoi ci sono le docce. Non richiedono l'uso di una moneta, almeno, non quelle ad acqua fredda, cos&igrave; posso permettermele anch'io. Mi d&agrave; un fastidio tremendo sentirmi sporca. All'inizio avevo pensato al mare, poi mi sono ricordata che &egrave; particolarmente salato e inadatto a questo genere di cose.&rdquo;</p>
<p class="western" lang="it-IT">Arianna non riusc&igrave; a trattenere un secondo sorriso: Cassie, quatta quatta, si intrufola negli spogliatoi della piscina per fare una doccia, si sveste, entra nella cabina, apre l'acqua, poi le luci si accendono... e scopre di essere nello spogliatoio dei maschi!</p>
<p class="western" lang="it-IT">Arianna scoppi&ograve; in una risata incontenibile.</p>
<p class="western" lang="it-IT">Cassie la osserv&ograve; perplessa, poi rise a sua volta, senza un particolare motivo per farlo. Anzi, a ben vedere, uno c'era: era riuscita, anche solo per un attimo, a frammentare il guscio di perfezione e conformismo che circondava il vero <em>io </em>di quella ragazza.</p>
<p class="western" lang="it-IT">L'ilarit&agrave; dur&ograve; solo per pochi secondi. Arianna si accorse di aver perso il suo consueto contegno e ricostru&igrave; l'abituale maschera di seriet&agrave;, pur con un po' di imbarazzo.</p>
<p class="western" lang="it-IT">Cassie inclin&ograve; il capo verso destra, sfoderando un sorriso a trentadue denti.</p>
<p class="western" lang="it-IT">&ldquo;Perch&eacute; tutta quest'allegria? Pensavo non fosse consona alla tua educazione.&rdquo;</p>
<p class="western" lang="it-IT">&ldquo;Non sono riuscita a trattenermi, il film che mi sono costruita era troppo buffo.&rdquo;</p>
<p class="western" lang="it-IT">&ldquo;Dai, ora mi hai incuriosito! Racconta un po'!&rdquo;</p>
<p class="western" lang="it-IT">&ldquo;Ti &egrave; mai capitato di sbagliare spogliatoio, in piscina?&rdquo;</p>
<p class="western" lang="it-IT">Cassie port&ograve; gli occhi al cielo, fingendo di essere assorta nei suoi pensieri.</p>
<p class="western" lang="it-IT">&ldquo;Due, tre volte direi. Nel caso peggiore, mi sono trovata nuda davanti alla squadra di pallanuoto maschile al completo. Tutti ragazzi gentilissimi. Mi hanno invitato a prendere la mia roba e spostarmi nella stanza giusta. Un paio di loro mi hanno pure lasciato il numero di telefono.&rdquo;</p>
<p class="western" lang="it-IT">&ldquo;Sul serio?&rdquo;</p>
<p class="western" lang="it-IT">&ldquo;Chi pu&ograve; dirlo? Anche se ti dicessi di s&igrave;, ti fideresti?&rdquo;</p>
<p class="western" lang="it-IT">&ldquo;No, ovviamente.&rdquo;</p>
<p class="western" lang="it-IT">&ldquo;Allora siamo d'accordo, almeno su questo.&rdquo;</p>
<p class="western" lang="it-IT">Arianna sospir&ograve;. Sembrava sollevata, come se da tempo non avesse occasione di parlare liberamente di argomenti non prettamente scolastici.</p>
<p class="western" lang="it-IT">&ldquo;Posso chiederti a cosa ti servono un cilindro e un giaccone di quel tipo?&rdquo;</p>
<p class="western" lang="it-IT">&ldquo;Mi dispiace, &egrave; un segreto. Non posso dirtelo ancora.&rdquo;</p>
<p class="western" lang="it-IT">Arianna tent&ograve; maldestramente di nascondere la delusione.</p>
<p class="western" lang="it-IT">&ldquo;O.. okay. Se ne avrai voglia, me lo racconterai. Vediamo un po'...&rdquo;</p>
<p class="western" lang="it-IT">Chiuse gli occhi, si tast&ograve; pi&ugrave; volte la tempia sinistra con l'indice.</p>
<p class="western" lang="it-IT">&ldquo;Per quanto riguarda il cappello, l'unico negozio che tratta articoli del genere in zona potrebbe essere quella bottega cinese che ha aperto da poco. &Egrave; di fronte alla biblioteca civica.&rdquo;</p>
<p class="western" lang="it-IT">&ldquo;Allora andiamoci subito!&rdquo;</p>
<p class="western" lang="it-IT">Cassie le afferr&ograve; il braccio destro e la trascin&ograve; con s&eacute; prima che lei potesse anche solo riaprire le palpebre. Dieci minuti dopo, erano di fronte al <em>Drago Variopinto &ndash; China Shop</em>, uno scalcinato negozio di abbigliamento specializzato in capi particolari a prezzi decisamente bassi. Non era il tipico ambiente frequentato dalla <em>buona societ&agrave;</em>, ma molto probabilmente l'unico in grado di soddisfare le esigenze di Cassie.</p>
<p class="western" lang="it-IT">Arianna apr&igrave; la porta, accompagnata dal suono squillante di alcuni fastidiosi campanelli.</p>
<p class="western" lang="it-IT">Il titolare, un uomo di mezza et&agrave; con i capelli brizzolati, gli occhi stretti e la pelle solcata da numerose rughe, alz&ograve; la mano in segno di saluto. Lasci&ograve; la cassa e si diresse lentamente verso di loro. Arianna lo squadr&ograve; per valutarne l'eventuale pericolosit&agrave;. Il negoziante portava una lunga felpa rossa in cotone su un paio di pantaloni di tela di colore beige spento. Sorrideva in continuazione, come ad invogliare le due ragazze ad aprire i loro molto onorevoli portafogli.</p>
<p class="western" lang="it-IT">&ldquo;Dite. Posso aiutare?&rdquo;</p>
<p class="western" lang="it-IT">L'esito dell'analisi era chiaro. Fondamentalmente innocuo, nonostante parlasse un italiano stentato, con un fortissimo accento.</p>
<p class="western" lang="it-IT">&ldquo;Stiamo cercando un cappello a cilindro... o una tuba. Insomma, una cosa del genere.&rdquo;</p>
<p class="western" lang="it-IT">&ldquo;Forse ho qualcosa. Guardo su scaffale a sinistra.&rdquo;</p>
<p class="western" lang="it-IT">L'uomo allung&ograve; la mano in direzione di una pesante scatola chiusa, la afferr&ograve; e la pos&ograve; sul pavimento. Apr&igrave; il coperchio e ne mostr&ograve; il contenuto, trionfante.</p>
<p class="western" lang="it-IT">&ldquo;Parti di costumi di carnevale, in diversi colori. Spero che voi trova qualcosa di vostro gradimento.&rdquo;</p>
<p class="western" lang="it-IT">Cassie frug&ograve; tra i copricapi con calma, ispezionandone con cura ogni particolare. Dentro allo scatolone erano accatastate decine di cappelli di foggia e dimensioni differenti. Dopo una trentina di secondi, estrasse un cilindro nero rattoppato con pezze di colori e stoffe diverse, decorato con una bella fibbia centrale di ottone. Lo esamin&ograve; a lungo, tastandone la tesa, accarezzandone il tessuto, ad occhi chiusi, come per escludere la vista. Lo gir&ograve; sottosopra tre volte, poi lo indoss&ograve;.</p>
<p class="western" lang="it-IT">&ldquo;Come mi sta?&rdquo;</p>
<p class="western" lang="it-IT">Arianna la osserv&ograve; da diversi angoli, avvicinandosi ed allontanandosi pi&ugrave; volte.</p>
<p class="western" lang="it-IT">&ldquo;Non so... non &egrave; che hai intenzione di andare in giro conciata cos&igrave;?&rdquo;</p>
<p class="western" lang="it-IT">Cassie strizz&ograve; l'occhio.</p>
<p class="western" lang="it-IT">&ldquo;Anche se fosse? No, comunque no. Mi serve per fare un regalo.&rdquo;</p>
<p class="western" lang="it-IT">&ldquo;Dovresti guardarti allo specchio, per vedere come ti sta.&rdquo;</p>
<p class="western" lang="it-IT">Il commerciante annu&igrave;.</p>
<p class="western" lang="it-IT">&ldquo;Tu desideri specchio? Io ho uno in retrobottega. Lo prendo?&rdquo;</p>
<p class="western" lang="it-IT">Cassie agit&ograve; la mano, scosse la testa con forza.</p>
<p class="western" lang="it-IT">&ldquo;Uno specchio? N... no! Non ne ho bisogno! Detesto gli specchi, mi fanno troppo grassa! No, va bene cos&igrave;, mi fido del tuo senso estetico!&rdquo;</p>
<p class="western" lang="it-IT">&ldquo;Ne sei proprio sicura?&rdquo;</p>
<p class="western" lang="it-IT">&ldquo;S&igrave;, s&igrave;!&rdquo;</p>
<p class="western" lang="it-IT">&ldquo;Secondo me le sta d'incanto. Glielo incarto?&rdquo;</p>
<p class="western" lang="it-IT">Il negoziante si freg&ograve; le mani.</p>
<p class="western" lang="it-IT">&ldquo;Tu lo compri, s&igrave;? Solo quattro euro. Prezzo simbolico, capo difettoso. Ho aggiunto io le toppe, era rotto, rovinato.&rdquo;</p>
<p class="western" lang="it-IT">Gli occhi di Cassie si illuminarono a quelle parole. Si esib&igrave; in un ampio sorriso, mise la mano in tasca e consegn&ograve; il dovuto all'uomo. Il commerciante raggiunse la cassa, premette un paio di tasti e stamp&ograve; lo scontrino. Prese il cappello, lo imbust&ograve; in un sacchetto di plastica del supermercato e lo porse alla ragazza.</p>
<p class="western" lang="it-IT">&ldquo;Grazie mille! &Egrave; stato gentilissimo!&rdquo;</p>
<p class="western" lang="it-IT">&ldquo;Arrivederci e buona giornata.&rdquo;</p>
<p class="western" lang="it-IT">Cassie si produsse in un leggero inchino, poi afferr&ograve; Arianna e la trascin&ograve; fuori dal negozio. Si ferm&ograve; davanti alla biblioteca, a pochi passi dal cancello di ingresso.</p>
<p class="western" lang="it-IT">&ldquo;Okay, la prima parte &egrave; fatta! Ora devo trovare il giaccone! Hai qualche consiglio?&rdquo;</p>
<p class="western" lang="it-IT">&ldquo;Quanto ti &egrave; rimasto in cassa?&rdquo;</p>
<p class="western" lang="it-IT">&ldquo;Ventiquattro euro e sessantadue centesimi.&rdquo;</p>
<p class="western" lang="it-IT">&ldquo;Forse possiamo sperare in qualche scarto di magazzino... tanto a te va bene lo stesso, no?&rdquo;</p>
<p class="western" lang="it-IT">&ldquo;Scherzi? Per me &egrave; quasi meglio!&rdquo;</p>
<p class="western" lang="it-IT">Arianna annu&igrave; pensierosa.</p>
<p class="western" lang="it-IT">&ldquo;Da queste parti c'&egrave; un outlet che vende capi direttamente dalla fabbrica. Qualche volta capitano dei pezzi difettosi che, generalmente, finiscono dimenticati nel retrobottega. Magari siamo fortunate.&rdquo;</p>
<p class="western" lang="it-IT">&ldquo;Sono sicura che trover&ograve; quello che cerco. Me lo sento.&rdquo;</p>
<p class="western" lang="it-IT">&ldquo;Vorrei averlo io il tuo ottimismo...&rdquo;</p>
<p class="western" lang="it-IT"><em>Erin le Chat </em>era un bel negozio di moda a basso prezzo, di quelli che si vedono nei film. Pulito, illuminato a giorno dalle lampade, con vetrine attraenti e ben bilanciate tra abiti da uomo e da donna. L'insegna raffigurava una ragazza con i capelli viola, le orecchie da gatto e i canini appuntiti, disegnata in puro stile manga. Arianna non c'era mai entrata prima, ma il posto godeva di buona fama. L&igrave;, la roba costava veramente poco e non era certamente adatta a ci&ograve; che le veniva richiesto dal suo status sociale.</p>
<p class="western" lang="it-IT"><em>Se i miei compagni mi vedessero qui, con lei, chiss&agrave; cosa penserebbero... </em></p>
<p class="western" lang="it-IT">Le tremarono le gambe, per un attimo. Frequentare Cassie non era il modo migliore per evitare danni all'immagine, ne era pienamente cosciente, ma forse era l'unico modo per...</p>
<p class="western" lang="it-IT">&ldquo;Cosa stiamo aspettando? Rimanendo fuori non combineremo assolutamente nulla!&rdquo;</p>
<p class="western" lang="it-IT">Arianna si riprese in un attimo, un attimo di troppo: Cassie stava gi&agrave; varcando con decisione l'ingresso del negozio, tenendo stretto il cilindro fasciato nel sacchetto della Coop. Prima che potesse fare qualunque cosa, la rossa era gi&agrave; dentro.</p>
<p class="western" lang="it-IT">La commessa la fiss&ograve; ad occhi stretti. Sembrava la classica disadattata che entrava nel negozio sbagliato.</p>
<p class="western" lang="it-IT">Meglio chiarire subito le cose.</p>
<p class="western" lang="it-IT">&ldquo;Qui maglie coi teschi non ne vendiamo, e neppure borchie. Mi sa che ci hai confuso con qualcun altro.&rdquo;</p>
<p class="western" lang="it-IT">&ldquo;Sto cercando un giaccone a maniche lunghe, colorato &ndash; qualunque colore va bene &ndash;, possibilmente difettoso &ndash; sai, uno scarto di magazzino! Mi piacerebbe se avesse una manica pi&ugrave; lunga dell'altra, come la t-shirt che indosso ora.&rdquo;</p>
<p class="western" lang="it-IT">La commessa sgran&ograve; gli occhi.</p>
<p class="western" lang="it-IT">&ldquo;Come, scusa? Uno scarto di magazzino? Ma sei completamente fuori?&rdquo;</p>
<p class="western" lang="it-IT">Il volto di Arianna divenne pi&ugrave; rosso della luce di un semaforo. Cerc&ograve; di farfugliare qualche parola per uscire dall'imbarazzo, ma Cassie la precedette.</p>
<p class="western" lang="it-IT">&ldquo;No, no! Assolutamente no! Il fatto &egrave; che ho poco denaro e so che spesso ai negozi arriva merce guasta che non si riesce a piazzare nemmeno a met&agrave; prezzo. Se hai qualcosa del genere, te lo compro, sul serio!&rdquo;</p>
<p class="western" lang="it-IT">La commessa sbuff&ograve;, rimuginando tra s&eacute; e s&eacute;.</p>
<p class="western" lang="it-IT"><em>Cos'&egrave;, un nuovo movimento di riciclatori pazzi? Va be', assecondarla non mi costa nulla.</em></p>
<p class="western" lang="it-IT">&ldquo;Un attimo, che chiedo.&rdquo;</p>
<p class="western" lang="it-IT">La donna si allontan&ograve; dal bancone, si diresse verso il retrobottega.</p>
<p class="western" lang="it-IT">Arianna mont&ograve; su tutte le furie.</p>
<p class="western" lang="it-IT">&ldquo;Cosa ti &egrave; saltato in mente?! Non potevi pensare un po' prima di parlare?!&rdquo;</p>
<p class="western" lang="it-IT">&ldquo;Ho solo chiesto...&rdquo;</p>
<p class="western" lang="it-IT">&ldquo;Non ti rendi conto che...&rdquo;</p>
<p class="western" lang="it-IT">La voce roca della commessa blocc&ograve; la discussione sul nascere.</p>
<p class="western" lang="it-IT">&ldquo;Ehi, rossa, sei fortunata. Sembra proprio che abbiamo quello che cerchi. Non ha maniche di lunghezze diverse ma non si chiude, e la cerniera non pu&ograve; essere sostituita. Dacci un occhio.&rdquo;</p>
<p class="western" lang="it-IT">Emerse dal retro del negozio con un pesante giaccone verde felpato, lo pos&ograve; sul bancone con noncuranza. Cassie non se lo fece ripetere due volte, si tolse la giacca di pelle ed indoss&ograve; il suo probabile acquisto. Sembrava troppo largo per lei, almeno due taglie pi&ugrave; grande, sia come lunghezza, sia come larghezza. Le falde arrivavano sotto al ginocchio, le maniche superavano di gran lunga i polsi e coprivano quasi del tutto le mani. Cassie si rimbocc&ograve; una manica, sbust&ograve; il cappello comprato in precedenza e se lo mise in testa. L'effetto era quantomeno divertente. Una ragazza minuta, esile, quasi inghiottita da un cappotto verde, completato da un cilindraccio multicolore rattoppato in pi&ugrave; punti. Sembrava completamente sproporzionata, ma dava un'idea di tenerezza. Cassie ne sembrava entusiasta.</p>
<p class="western" lang="it-IT">&ldquo;Vuoi uno specchio, rossa?&rdquo;</p>
<p class="western" lang="it-IT">Cassie aveva le lacrime agli occhi. Sembrava quasi che stesse piangendo dalla gioia.</p>
<p class="western" lang="it-IT">&ldquo;No, no... va... va bene cos&igrave;. Lo compro, lo compro! Quant'&egrave;? Quanto volete? Te lo pago!&rdquo;</p>
<p class="western" lang="it-IT">&ldquo;Ti posso fare quindici, di meno no. Se non lo compravi tu, rimaneva a marcire tra gli scarti ancora per qualche anno, prima di finire al macero.&rdquo;</p>
<p class="western" lang="it-IT">Cassie si sfil&ograve; il giaccone e indoss&ograve; nuovamente i suoi indumenti abituali. Frug&ograve; nella tasca destra dei jeans ed estrasse due banconote da cinque e alcune monete.</p>
<p class="western" lang="it-IT">&ldquo;Ecco a te! Grazie, grazie mille di cuore!&rdquo;</p>
<p class="western" lang="it-IT">Pag&ograve; il capo, prese lo scontrino e, prima di andare via, baci&ograve; la commessa sulla guancia. La donna la fiss&ograve; in modo strano, poi torn&ograve; alle sue mansioni, senza curarsi pi&ugrave; di tanto di quella rossa eccentrica. Persone cos&igrave; se ne incontravano raramente, per fortuna.</p>
<p class="western" lang="it-IT">Arianna tent&ograve; di giustificare il gesto d'affetto improvvisato a parole, ma Cassie non gliene diede tempo e usc&igrave; dal negozio agitando follemente il braccio sinistro in segno di saluto. Arianna la raggiunse fuori.</p>
<p class="western" lang="it-IT">&ldquo;Possibile che tu debba sempre farmi fare queste figure del cavolo? Ho un'immagine da difendere!&rdquo;</p>
<p class="western" lang="it-IT">&ldquo;Un'immagine?&rdquo;</p>
<p class="western" lang="it-IT">Si ferm&ograve; un momento a pensare.</p>
<p class="western" lang="it-IT">&ldquo;Non ti capisco. So benissimo qual &egrave; il genere di controllo a cui ti sottoponi per essere consona a quanto ti &egrave; richiesto, ma un'immagine &egrave; solo un'immagine, punto. Puoi avere paura di perderla, di rovinarla, solo se sotto l'immagine non c'&egrave; nient'altro... o c'&egrave; qualcosa di totalmente diverso, qualcosa che &egrave; meglio non conoscere. Il secondo caso &egrave; il tuo, lo sento... e, quando dico che lo sento, intendo dire che <em>&egrave; parte di me</em>. Prima di parlarti <em>io sapevo</em> gi&agrave; molte cose su di te. Sai? Sono in intima connessione col campo della natura. La proiezione olografica della matrice di realt&agrave; mi parla, mi invia frammenti di informazione che posso leggere ed interpretare. In pratica, &egrave; come se avessi una specie di sesto senso nel riconoscere le persone, tutto qui.&rdquo;</p>
<p class="western" lang="it-IT">&ldquo;Cosa significa? Che senso ha tutto questo discorso adesso?&rdquo;</p>
<p class="western" lang="it-IT">&ldquo;Nessuno, ma mi faceva piacere parlartene.&rdquo;</p>
<p class="western" lang="it-IT"><em>Un'immagine? Quindi sono solo una rappresentazione di me stessa? Ma no, cosa sta dicendo! L'unica, vera Arianna &egrave;... quella che sono. Non esiste, &egrave; completamente fuori!Io non mi impongo repressioni di alcun tipo. Mi piace vivere in questo modo, &egrave; la mia essenza, non una patetica imitazione di vita. Si sbaglia, si sbaglia di brutto! Io non sto fingendo, io non sto proiettando un'altra me. Io sono io, e lei non lo capisce... oppure s&igrave;? </em></p>
<p class="western" lang="it-IT">Cassie si allontan&ograve; leggermente, allungando il passo.</p>
<p class="western" lang="it-IT">&ldquo;Grazie per l'aiuto, Ary. Senza di te, non ce l'avrei fatta a trovare questa roba. Ci vediamo!&rdquo;</p>
<p class="western" lang="it-IT"><em>No! Non andare! Non ora! Non posso gridartelo, va contro... cio&egrave;, non posso essere cos&igrave; legata a te! Non ha senso! Non non posso dirlo, non posso! Dai, &egrave; il momento! Cercavi il momento giusto? Ora, forza! Devi sapere, devi sapere come fa, com'&egrave; possibile che lei... ma devo proprio? S&igrave;. Se aspetti troppo, rischi che lei se ne vada, forse per sempre. Prendi un bel respiro e...</em></p>
<p class="western" lang="it-IT">&ldquo;Aspetta!&rdquo;</p>
<p class="western" lang="it-IT">Cassie si ferm&ograve;, un attimo prima che pronunciasse quelle parole.</p>
<p class="western" lang="it-IT">&ldquo;Aspetta un momento, ti prego! C'&egrave; una cosa che volevo chiederti!&rdquo;</p>
<p class="western" lang="it-IT">Cassie sorrise.</p>
<p class="western" lang="it-IT">&ldquo;Davvero? &Egrave; importante?&rdquo;</p>
<p class="western" lang="it-IT">&ldquo;S&igrave;, lo &egrave;!&rdquo;</p>
<p class="western" lang="it-IT">&ldquo;Molto bene.&rdquo;</p>
<p class="western" lang="it-IT">Sorrise divertita.</p>
<p class="western" lang="it-IT">&ldquo;Ha l'aria di essere una cosa seria. Meglio spostarci in un luogo un po' pi&ugrave; appartato. Ti va di vedere casa mia?&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT">PAURA: <span lang="it-IT"><b>Panico, Apprensione, Urla, Remore ed Ansie</b></span></h2>
<p class="western" lang="it-IT">&ldquo;Si sieda pure. Mi hanno detto che &egrave; da due giorni che cerca di contattarmi.&rdquo;</p>
<p class="western" lang="it-IT">&ldquo;Precisamente.&rdquo;</p>
<p class="western" lang="it-IT">&ldquo;Come ha detto di chiamarsi?&rdquo;</p>
<p class="western" lang="it-IT">&ldquo;Francesco. Lei &egrave; il signor Lorenzo Furieri, giusto?&rdquo;</p>
<p class="western" lang="it-IT">L'uomo annu&igrave;, massaggiandosi il mento con calma e tranquillit&agrave;. Francesco scrut&ograve; con attenzione lo studio, inquadrando rapidamente ogni angolo e anfratto. L'arredamento lasciava un po' a desiderare: una scrivania di truciolare al centro di una stanza di venti metri quadrati, tappezzata di locandine di film e manifesti, tutti marcati SPECTRA Movies. Furieri aveva circa sessant'anni, capelli grigi senza segnali di una incombente calvizie, baffetti ben ordinati dominati da un naso adunco, nessuna traccia di barba. Nel complesso il suo volto sembrava abbastanza curato, nonostante non facesse assolutamente nulla per nascondere le sue rughe.</p>
<p class="western" lang="it-IT">Francesco diede un'occhiata ai poster: accanto a <em>La Magione degli Orrori </em>figuravano <em>Qualcosa nel sottosuolo</em>, un b-movie con dinosauri, ambientato nelle fogne di New York, <em>La maledizione del Rubino</em>, una sorta di pseudo Indiana Jones con attori di seconda categoria, <em>Painscream!</em>, il classico horror splatter con un demone che massacrava gli ignari affittuari di una casa isolata, <em>Il Paradiso Negato</em>, tratto da un poemetto semi-lesbo... avrebbe potuto continuare per ore, c'era abbastanza materiale da allestire un cineforum sull'argomento.</p>
<p class="western" lang="it-IT">&ldquo;Mi pare di capire, signor Francesco, che lei sia interessato in modo particolare a <em>La Magione degli Orrori</em>. Mi corregga se sbaglio.&rdquo;</p>
<p class="western" lang="it-IT">&ldquo;No, ha assolutamente ragione.&rdquo;</p>
<p class="western" lang="it-IT">&ldquo;Per quale motivo, se posso?&rdquo;</p>
<p class="western" lang="it-IT">&ldquo;Prego?&rdquo;</p>
<p class="western" lang="it-IT">Furieri si alz&ograve; dalla sedia.</p>
<p class="western" lang="it-IT">&ldquo;Vede... io ho fondato questa casa di produzione quasi per gioco, per dare la possibilit&agrave; a registi e sceneggiatori emergenti di realizzare la loro opera prima a basso budget. Nessuno dei lungometraggi che abbiamo prodotto &egrave; mai resistito per pi&ugrave; di due settimane in una sala cinematografica.&rdquo;</p>
<p class="western" lang="it-IT">&ldquo;Immagino che <em>La Magione</em> non faccia eccezione.&rdquo;</p>
<p class="western" lang="it-IT">&ldquo;Precisamente. Ma, vede, quello &egrave; l'unico film di cui non abbiamo... voluto rispettare la sceneggiatura originale.&rdquo;</p>
<p class="western" lang="it-IT">&ldquo;Prego?&rdquo;</p>
<p class="western" lang="it-IT">L'uomo sorrise.</p>
<p class="western" lang="it-IT">&ldquo;Se &egrave; cos&igrave; accorto come sembra, non pu&ograve; non averlo notato. La sezione centrale del film &egrave; molto diversa dal resto.&rdquo;</p>
<p class="western" lang="it-IT">&ldquo;Cosa intende dire?&rdquo;</p>
<p class="western" lang="it-IT">Furieri raggiunse una specie di dispenser con un rubinetto e vi pose un bicchiere di vetro sotto. Svit&ograve; la rondella, permettendo al liquido trasparente di riempire il contenitore, la richiuse, prese il bicchiere e lo port&ograve; alle labbra.</p>
<p class="western" lang="it-IT">&ldquo;Vuole un po' d'acqua? Le assicuro che non &egrave; nociva.&rdquo;</p>
<p class="western" lang="it-IT">&ldquo;Preferirei la risposta alla mia domanda.&rdquo;</p>
<p class="western" lang="it-IT">&ldquo;Non si scaldi, c'&egrave; tempo. Dov'ero rimasto?&rdquo;</p>
<p class="western" lang="it-IT">&ldquo;Alla parte centrale, quella che inizia dopo la morte di lord Collain.&rdquo;</p>
<p class="western" lang="it-IT">&ldquo;Precisamente. La sceneggiatura &egrave; curata da un'altra mano, in quel punto.&rdquo;</p>
<p class="western" lang="it-IT">&ldquo;Vuol dire che il nome che si legge nei titoli di coda...&rdquo;</p>
<p class="western" lang="it-IT">&ldquo;&Egrave; quello della persona che ha scritto l'inizio, il finale e ha riadattato la sezione di cui stiamo parlando per inserire le scene con le creature. Sa, se non avessimo effettuato alcuni accorgimenti, la trama sarebbe stata troppo pesante, quasi da pellicola d'autore. Non &egrave; lo stile della SPECTRA Movies, il nostro obiettivo &egrave; creare film che possano interessare un'ampia fascia del...&rdquo;</p>
<p class="western" lang="it-IT">Francesco strinse il bracciolo con forza.</p>
<p class="western" lang="it-IT">&ldquo;Chi &egrave; il vero autore?&rdquo;</p>
<p class="western" lang="it-IT">Furieri rimase per un attimo a bocca aperta. Non era neppure riuscito a terminare la frase. Si ferm&ograve; per un secondo, il tempo necessario a ricomporsi e riprendere il filo della conversazione.</p>
<p class="western" lang="it-IT">&ldquo;Non ne ho idea.&rdquo;</p>
<p class="western" lang="it-IT">&ldquo;Prego?&rdquo;</p>
<p class="western" lang="it-IT">&ldquo;Mi lasci raccontare. Circa un anno fa, mi &egrave; arrivata una busta bianca, priva di mittente. La busta conteneva la fotocopia di un cospicuo assegno intestato alla SPECTRA Movies e un plico di un centinaio di pagine, scritte al computer. La prima era una lettera di presentazione, con allegato un contratto.&rdquo;</p>
<p class="western" lang="it-IT">&ldquo;Un contratto?&rdquo;</p>
<p class="western" lang="it-IT">&ldquo;L'assegno era vincolato alla produzione di un film che sviluppasse al proprio interno quell'esatta sceneggiatura, senza tagli o censure, se non nelle parti in cui era propriamente specificato. Al produttore era data libert&agrave; di alterare tutti i particolari dell'inizio e del finale, ma non di quanto scritto nei fogli successivi. Se avessi accettato, avrei dovuto inviare il contratto firmato ad un indirizzo riportato all'interno della busta.&rdquo;</p>
<p class="western" lang="it-IT">&ldquo;L'indirizzo corrispondeva ad uno stabile?&rdquo;</p>
<p class="western" lang="it-IT">&ldquo;Cosa? No, no. Era solo un recapito temporaneo, un autogrill sulla statale. Chiunque abbia inviato il materiale, ha sicuramente vissuto l&igrave; per un po', ma...&rdquo;</p>
<p class="western" lang="it-IT">&ldquo;E lei ha accettato, a scatola chiusa?&rdquo;</p>
<p class="western" lang="it-IT">&ldquo;L'assegno sarebbe bastato a coprire le spese; inoltre, il contratto non vincolava solo me a produrre il film, ma anche il misterioso committente a pagarmi. Dopo aver letto il materiale, ho deciso di provare. Devo ammettere che ho avuto i miei dubbi, molte scene erano particolarmente spinte e... cupe. La vicenda in s&eacute; &egrave; &ndash; come posso dire? &ndash; straziante.&rdquo;</p>
<p class="western" lang="it-IT">&ldquo;La frase... <em>tratto da una storia vera</em>... perch&eacute; l'avete inserita?&rdquo;</p>
<p class="western" lang="it-IT">&ldquo;Ci stavo arrivando. Tre giorni dopo aver inviato il contratto tramite raccomandata &ndash; ovviamente ne avevo fatto una fotocopia &ndash; si presenta da me una giovane di circa vent'anni.&rdquo;</p>
<p class="western" lang="it-IT">Francesco sobbalz&ograve; sulla sedia.</p>
<p class="western" lang="it-IT">&ldquo;Pu&ograve; descrivermela?&rdquo;</p>
<p class="western" lang="it-IT">&ldquo;Non sono molto fisionomista, ricordo solo che aveva i capelli lunghi e portava un abito bianco. Non rammento nemmeno il colore dei capelli.&rdquo;</p>
<p class="western" lang="it-IT">&ldquo;Continui.&rdquo;</p>
<p class="western" lang="it-IT">&ldquo;Mi salut&ograve; cordialmente, ma non mi raccont&ograve; nulla di s&eacute;. Si limit&ograve; a sorridere &ndash; un sorriso amaro, se posso permettermi &ndash; e a consegnarmi l'assegno &ndash; quello vero, questa volta &ndash; chiedendomi esplicitamente se le condizioni imposte erano accettabili. &Egrave; strano, sa? Di solito gli sceneggiatori che incontro non riescono a fare a meno di prodursi in tonnellate di dettagli su come hanno avuto quell'idea, perch&eacute; quella scena &egrave; stata pensata in quel modo, qual &egrave; il significato nascosto della loro opera...&rdquo;</p>
<p class="western" lang="it-IT">&ldquo;Scusi, pu&ograve; divagare un po' meno? Rischio di perdere il filo.&rdquo;</p>
<p class="western" lang="it-IT">&ldquo;Come? Ah, s&igrave;, mi scusi. Per farla breve, risposi che avrei pensato a tutto io e che per quella cifra poteva aspettarsi almeno una post-produzione decente, con effetti degni di comparire su uno schermo cinematografico, che avremmo riadattato la trama in modo da inserire alcune sequenze macabre con creature &ndash; sa che genere di film trattiamo, no? &ndash; e che forse avremmo aggiunto alcune scene esplicite di sesso. Lei annu&igrave;, mi strinse la mano, poi se ne and&ograve;. Non l'ho pi&ugrave; rivista, sa? Non so nemmeno il suo nome, non me lo ha mai detto; se ha intenzione di chiedermelo, non &egrave; stato possibile risalire a lei nemmeno tramite il conto corrente utilizzato per pagare l'assegno. La banca non rende pubbliche queste informazioni.&rdquo;</p>
<p class="western" lang="it-IT">&ldquo;Capisco.&rdquo;</p>
<p class="western" lang="it-IT">Francesco si alz&ograve; dalla poltroncina e gli strinse la mano in segno di saluto, poi si esib&igrave; in un profondo inchino.</p>
<p class="western" lang="it-IT">&ldquo;Grazie mille della disponibilit&agrave;, signor Furieri.&rdquo;</p>
<p class="western" lang="it-IT">&ldquo;Prego, prego... e scusi se sono stato un po' prolisso. Sa, non sono molte le persone che vengono sin qui a chiedere informazioni sui nostri film. Ogni volta che qualcuno come lei fa la sua comparsa, per me &egrave; una gioia, significa che il mio impegno serve effettivamente a qualcosa. L'ho annoiata coi miei discorsi? No, ma che domande sono! Anche se l'avessi annoiata, lei non me lo verrebbe certo a dire, &egrave; troppo a modo. Arrivederci, signor... giusto, scusi, Francesco...&rdquo;</p>
<p class="western" lang="it-IT">&ldquo;Francesco e basta, se permette. Il mio cognome &egrave; insignificante, preferisco che la gente mi ricordi per le mie azioni, non per questioni anagrafiche. Arrivederci e buona giornata.&rdquo;</p>
<p class="western" lang="it-IT">Salut&ograve; educatamente e si diresse verso l'uscita dell'ufficio. Raggiunto il pianerottolo, chiam&ograve; l'ascensore.</p>
<p class="western" lang="it-IT"><em>Cosa significa tutto questo? La vera autrice del soggetto &egrave; rimasta nell'ombra, senza lasciare un nome o un recapito. L'et&agrave; corrisponde a quella della signorina, ma posso essere sicuro che sia veramente lei? Il vestito bianco pu&ograve; essere un indizio, ma non una prova. Chiunque abbia spedito il plico, pu&ograve; essersi servito di una prestanome o una comparsa, istruita a dovere. In pratica, sono al punto di partenza. Forse dovrei dare un'occhiata ai quotidiani stampati nell'ultimo anno, pu&ograve; essere che qualche giornalista abbia scritto qualcosa a proposito di quella vicenda. Oppure consultare Internet. Gi&agrave;, magari trovo qualche blog a proposito di quanto &egrave; accaduto. I fan del film potrebbero aver scavato a fondo per capire quale fosse la storia vera a cui &egrave; ispirato.</em></p>
<p class="western" lang="it-IT">Un campanello annunci&ograve; l'arrivo della cabina. Francesco prese posto al suo interno e premette il tasto del piano terra.</p>
<p class="western" lang="it-IT"><em>Dove posso trovare i quotidiani che mi servono? In biblioteca? Forse. Un tentativo vale la pena farlo. E se non ricavassi nulla?</em></p>
<p class="western" lang="it-IT">Rimase in silenzio a pensare, tentando di inquadrare un dettaglio che sembrava continuare a sfuggirgli, come il nome della signorina.</p>
<p class="western" lang="it-IT"><em>Dove abitavamo? Dov'era la villa? Perch&eacute; non riesco a ricordarlo? &Egrave; tutto un gioco malato di chi mi ha dato questa possibilit&agrave;? Non posso ottenere ci&ograve; che bramo? &Egrave; questa la mia dannazione?</em></p>
<p class="western" lang="it-IT">L'ascensore raggiunse la sua meta. Francesco varc&ograve; la soglia, usc&igrave; dal portone principale del palazzo.</p>
<p class="western" lang="it-IT"><em>Se non so come si chiama e non so dove abita, come faccio a trovarla? Ci vorrebbe un indizio... ma quale? La mia memoria sembra essersi bloccata. Ricordo tutta la vicenda ma non riesco a mettere a fuoco i dettagli.</em></p>
<p class="western" lang="it-IT">&ldquo;Un momento!&rdquo;</p>
<p class="western" lang="it-IT">Si ferm&ograve; improvvisamente.</p>
<p class="western" lang="it-IT">&ldquo;Ho detto fuoco?&rdquo;</p>
<p class="western" lang="it-IT">Rise in modo incontrollato, alzando le mani al cielo. Chiuse gli occhi, come per pregustare il momento.</p>
<p class="western" lang="it-IT">&ldquo;S&igrave;, esatto. Il fuoco, il fuoco che ardeva sfavillante durante la notte, mentre seppellivo i cadaveri sotto mucchi di spazzatura. Una discarica! La strada portava alla discarica... e ce n'&egrave; una sola in zona. Seguendo la strada a ritroso potrei ricordare qualcosa di pi&ugrave;. Chiss&agrave;, magari &egrave; stata sottoposta a sequestro. Chi potrebbe dirmelo? Lo sbirro? No, proprio no! Lo sbirro &egrave; esploso in un rombo di tuono! KAPUM! Andato. Allora chi, chi?! Le mine? S&igrave;! S&igrave;! Le mie mine potrebbero parlarmi! Dopotutto, loro hanno parlato con lo sbirro, prima che saltasse in aria! S&igrave;, s&igrave;!&rdquo;</p>
<p class="western" lang="it-IT">Spalanc&ograve; le palpebre. La follia aveva preso il controllo del suo corpo per un attimo, sdoppiando la sua personalit&agrave; fredda e calcolatrice. Era sempre pi&ugrave; frequente, negli ultimi tempi.</p>
<p class="western" lang="it-IT">Url&ograve; a squarciagola per allontanare gli spettri della pazzia, svuot&ograve; completamente i polmoni, grid&ograve; con tutte le sue forze, fino quasi a sentirsi male. Riprese fiato, ansimando. Un'altra macchia sul suo impeccabile curriculum.</p>
<p class="western" lang="it-IT">Non che all'altro mondo serva a qualcosa.</p>
<p class="western" lang="it-IT">Doveva calmarsi, calmarsi e ricominciare da capo. Per prima cosa, avrebbe dovuto raggiungere la discarica... anzi, no, forse non era necessario. Doveva trovare un Internet Point con una connessione decente. Si guard&ograve; attorno, esaminando con attenzione le insegne, prima di scorgere quella di un bar con connessione a consumazione. Raggiunse il locale, entr&ograve;, ordin&ograve; un caff&egrave;, chiese informazioni.</p>
<p class="western" lang="it-IT">&ldquo;Come funziona qui? Per usare il computer, intendo?&rdquo;</p>
<p class="western" lang="it-IT">&ldquo;Se consumi, puoi navigarci per una decina di minuti. Hai ordinato un caff&egrave;, giusto?&rdquo;</p>
<p class="western" lang="it-IT">&ldquo;Macchiato con poco zucchero, qualora fosse possibile.&rdquo;</p>
<p class="western" lang="it-IT">&ldquo;Perfetto. Ti abilito la connessione. Per i prossimi dieci minuti &egrave; ai tuoi comandi. I siti porno, ovviamente, sono bloccati.&rdquo;</p>
<p class="western" lang="it-IT">&ldquo;Grazie mille.&rdquo;</p>
<p class="western" lang="it-IT">Francesco si sedette di fronte allo schermo ed incominci&ograve; a digitare sulla tastiera. Per fortuna, la velocit&agrave; di risposta della rete era pi&ugrave; che decente. Richiam&ograve; un servizio di mappe online, con tanto di foto delle strade e dei dintorni ed inser&igrave; le parole chiave <em>Discarica </em>e il nome della citt&agrave; dove tutto si era svolto, la stessa del cinema in cui aveva assistito al film rivelatore. Un istante dopo, comparve l'ubicazione geografica del suo obiettivo. Pass&ograve; alla visuale da satellite, cercando di non perdere di vista il punto di partenza. Per quanto doveva guidare, ogni volta? Cinque minuti?</p>
<p class="western" lang="it-IT"><em>Perfetto.</em></p>
<p class="western" lang="it-IT">La sua ricerca si sarebbe dovuta restringere ad un raggio di circa quattro chilometri dalla discarica. Non dovevano esistere molte ville nei paraggi. Inser&igrave; qualche altra parola chiave ed ottenne un responso chiaro e preciso: l'ubicazione della casa, della <em>sua </em>casa.</p>
<p class="western" lang="it-IT">&ldquo;Pu&ograve; portarmi un block notes? Devo scrivere un paio di numeri.&rdquo;</p>
<p class="western" lang="it-IT">&ldquo;Certo. Ecco a te.&rdquo;</p>
<p class="western" lang="it-IT">Francesco prese nota dell'indirizzo e della posizione della villa, poi bevve il caff&egrave; tutto in un sorso. Riport&ograve; la tazza al barista e pag&ograve; il conto.</p>
<p class="western" lang="it-IT">&ldquo;Grazie mille, &egrave; stato gentilissimo.&rdquo;</p>
<p class="western" lang="it-IT">&ldquo;Prego, di nulla.&rdquo;</p>
<p class="western" lang="it-IT">Accenn&ograve; un inchino, poi si diresse verso l'esterno. Finalmente aveva un indicazione concreta per la sua ricerca, una ricerca che sembrava senza speranza. Eppure era strano, molto strano. Aveva <em>gi&agrave; </em>a disposizione tutti gli elementi per risalire all'ubicazione della magione, ben prima di assistere al film. Per quale motivo non era riuscito ad elaborare un piano d'azione simile? Sembrava quasi che i suoi neuroni non fossero in grado di connettere tra loro gli indizi. Il film, quello stupido lungometraggio, doveva averlo sbloccato.</p>
<p class="western" lang="it-IT"><em>Strano, molto strano. Sembra quasi che qualcuno stia giocando con me, che io sia solo una pedina. </em></p>
<p class="western" lang="it-IT">Non &egrave; cos&igrave;, Francesco. Sei pienamente consapevole delle tue azioni. Nessuno ti sta guidando.</p>
<p class="western" lang="it-IT"><em>Neppure tu? </em></p>
<p class="western" lang="it-IT">Tu, io. Qual &egrave; la differenza? Non ha senso descriverci in modo diverso. Siamo la stessa cosa.</p>
<p class="western" lang="it-IT"><em>Tu sei la mia follia, non &egrave; cos&igrave;? </em></p>
<p class="western" lang="it-IT">No, io sono la mia follia. Io e te siamo <em>me</em>. Non ha senso differenziare.</p>
<p class="western" lang="it-IT"><em>Una volta non era cos&igrave;. Non parlavo con me stesso. </em></p>
<p class="western" lang="it-IT">Ma tu ora sei incompleto, Francesco, sei incompleto. Sei ritornato, capisci? E chi ritorna &egrave; difettoso, Francesco.</p>
<p class="western" lang="it-IT"><em>Io sono difettoso? </em></p>
<p class="western" lang="it-IT">Precisamente.</p>
<p class="western" lang="it-IT"><em>Capisco. E tu chi sei? </em></p>
<p class="western" lang="it-IT">La parte di te che non &egrave; riuscita a tornare, perci&ograve; &egrave; come se fossi te.</p>
<p class="western" lang="it-IT"><em>Se &egrave; cos&igrave;, perch&eacute; non mi aiuti? Perch&eacute; non mi dici dov'&egrave;? </em></p>
<p class="western" lang="it-IT">Perch&eacute; io non potr&ograve; esserci, di persona. Mi seccherebbe se ad approfittarne fosse qualcun altro.</p>
<p class="western" lang="it-IT"><em>Ma io sono te! </em></p>
<p class="western" lang="it-IT">Certo, ma io non sono io. Non del tutto almeno.</p>
<p class="western" lang="it-IT"><em>Non importa. Far&ograve; a meno di consultarti.</em></p>
<p class="western" lang="it-IT">Questo non significa che io non possa parlarti.</p>
<p class="western" lang="it-IT"><em>Fai come vuoi. </em></p>
<p class="western" lang="it-IT">Incompleto, eh? Quindi... era in grado di comunicare col campo solo perch&eacute; una parte di lui era rimasta intrinseca ad esso, non era riuscita a separarsene? Era quello il motivo della sua conoscenza cos&igrave; estesa della struttura sottile del mondo? Se fosse stato cos&igrave;, avrebbe dovuto scendere a patti con se stesso, per raggiungere ci&ograve; di cui aveva bisogno, ci&ograve; che bramava nel <em>naos</em> della sua anima. E se non ne fosse stato in grado? Se quel suo desiderio non fosse stato sufficiente a fargli ottenere ci&ograve; che desiderava?</p>
<p class="western" lang="it-IT">Il suo corpo trem&ograve; come una foglia.</p>
<p class="western" lang="it-IT">Cos'era quel sentimento di sconforto, cos&igrave; potente da fermarlo?</p>
<p class="western" lang="it-IT">Qualcosa di inaspettato, di imprevisto? Cosa? Cosa poteva bloccarlo?</p>
<p class="western" lang="it-IT">Francesco si asciug&ograve; la fronte, imperlata da microscopiche gocce fredde. Non voleva crederci, ma non esistevano altre spiegazioni possibili.</p>
<p class="western" lang="it-IT">Lui, che aveva visto la morte in faccia, che era tornato alla vita... aveva <em>paura</em>.</p>
<p class="western" lang="it-IT">Paura di fallire.</p>
<p class="western" lang="it-IT" >&nbsp;</p>
<h2 class="western" lang="it-IT"><b>Es/interiorit&agrave;</b></h2>
<p class="western" lang="it-IT">&ldquo;Tu abiti qui? Sotto il ponte?&rdquo;</p>
<p class="western" lang="it-IT">&ldquo;Cosa c'&egrave; di strano?&rdquo;</p>
<p class="western" lang="it-IT">Arianna si guard&ograve; attorno, confusa. Le sue dita scivolarono lungo il bordo dell'amaca, fino al chiodo che la fissava al muro di cemento. Sembrava che esistessero solo oggetti inutilizzabili e libri, in quel luogo fuori dal mondo. Bambole prive di un braccio, orologi che andavano all'indietro...</p>
<p class="western" lang="it-IT">Sembravano gli scaffali di un robivecchi specializzato in rottami. Invece erano le mensole di una <em>casa</em>. Beh, non propriamente una casa, dato che di muri ne aveva solo due, ai lati, mentre per il resto era aperta sia verso i monti sia verso il mare. Nessuna persona sana di mente avrebbe potuto vivere in un luogo del genere... quindi era perfetto per Cassie.</p>
<p class="western" lang="it-IT">&ldquo;Non avrei mai pensato che qualcuno potesse stabilirsi qua sotto.&rdquo;</p>
<p class="western" lang="it-IT">Le sue mani analizzarono anche la pesante scaffalatura da farmacia che sembrava contenere la maggior parte dei volumi.</p>
<p class="western" lang="it-IT">&ldquo;Questa come hai fatto a portarla? Non sembra per niente leggera.&rdquo;</p>
<p class="western" lang="it-IT">&ldquo;Mi hanno dato una mano.&rdquo;</p>
<p class="western" lang="it-IT">Arianna sorrise.</p>
<p class="western" lang="it-IT">&ldquo;Quindi c'&egrave; qualcun altro che sa dove abiti?&rdquo;</p>
<p class="western" lang="it-IT">&ldquo;C'era.&rdquo;</p>
<p class="western" lang="it-IT">&ldquo;Come scusa?&rdquo;</p>
<p class="western" lang="it-IT">Cassie si sedette sull'amaca e si sfil&ograve; le scarpe. Alz&ograve; gli occhi verso il soffitto, come se volesse idealmente ammirare il cielo. Una lacrima solc&ograve; il suo viso, senza che lei se ne accorgesse.</p>
<p class="western" lang="it-IT">&ldquo;Alessandro Scirea, un poliziotto che abitava qui attorno, quarant'anni circa. Era a conoscenza della mia presenza qui sotto, ma non mi ha mai denunciata. Qualche volta veniva a trovarmi, a parlare con me. Mi ha aiutata a ritrovare coscienza di me stessa. Penso che mi vedesse come... come una figlia, una sorella minore, o qualcosa del genere. Ho avuto poco tempo per conoscerlo.&rdquo;</p>
<p class="western" lang="it-IT">Accarezz&ograve; lo scaffale con delicatezza.</p>
<p class="western" lang="it-IT">&ldquo;Questo lo ha portato qui lui, dopo averlo smontato pezzo per pezzo. Lo abbiamo ricostruito insieme, poi lo abbiamo fissato al muro. Mi ero appena stabilita qui, avevo met&agrave; della roba che possiedo ora, il mio vestiario era ridotto ad una t-shirt ed un paio di jeans. Niente scarpe o giacche di pelle. Alessandro mi ha spinto, mi ha spinto a reagire, ad essere me stessa... e poco per volta credo di avercela fatta. Gli devo molto.&rdquo;</p>
<p class="western" lang="it-IT">&ldquo;Dov'&egrave; andato?&rdquo;</p>
<p class="western" lang="it-IT">&ldquo;In cielo, credo. &Egrave; morto due mesi fa. Saltato in aria per colpa di una mina.&rdquo;</p>
<p class="western" lang="it-IT">&ldquo;Una mina?&rdquo;</p>
<p class="western" lang="it-IT">&ldquo;Un residuato bellico, a quanto pare. Sembra che ci sia un vecchio campo minato a meno di venti chilometri dal centro. Alessandro e un suo collega stavano ispezionando i dintorni &ndash; in cerca di una ragazza scomparsa... e si &egrave; consumato il dramma. Tutto qui.&rdquo;</p>
<p class="western" lang="it-IT">Abbass&ograve; la testa, ad occhi chiusi.</p>
<p class="western" lang="it-IT">&ldquo;Sai, puoi prendermi in giro quanto vuoi... ma io ho <em>sentito </em>che gli era successo qualcosa. Una perturbazione nel campo intrinseco, di debole intensit&agrave;, cos&igrave; debole da risultare impercettibile... ma ti giuro che me ne sono accorta.&rdquo;</p>
<p class="western" lang="it-IT">&ldquo;Che tipo di... percezione hai avuto?&rdquo;</p>
<p class="western" lang="it-IT">&ldquo;Ho udito distintamente una risata, tremenda, divertita! S&igrave;, qualcuno s&igrave; &egrave; <em>divertito</em> a vedere Alessandro esplodere, ha provato piacere a vederlo morto! Un essere orribile, immorale!&rdquo;</p>
<p class="western" lang="it-IT">Il letto del fiume fu inumidito da una pioggia di dolore, lenta ed inesorabile.</p>
<p class="western" lang="it-IT">&ldquo;Sai, se lo sentissi ridere di nuovo, lo riconoscerei. Una creatura cos&igrave; vile...&rdquo;</p>
<p class="western" lang="it-IT">Il pianto si tramut&ograve; in un sorriso scintillante.</p>
<p class="western" lang="it-IT">&ldquo;Comunque, cosa ne pensi? Mi sono sistemata bene, non trovi?&rdquo;</p>
<p class="western" lang="it-IT">Arianna arretr&ograve; di un passo.</p>
<p class="western" lang="it-IT">&ldquo;Ehi! Non ti sembra innaturale cambiare umore cos&igrave;, di punto in bianco?&rdquo;</p>
<p class="western" lang="it-IT">Cassie scroll&ograve; le spalle.</p>
<p class="western" lang="it-IT">&ldquo;Che vuoi farci? Non posso mica decidere a mio piacimento! Non sono in grado di controllare le mie emozioni, sono un articolo danneggiato, sai? Proprio come quelli che i negozi rimandano indietro alla fabbrica! Solo che non puoi rimandare indietro una persona al creatore, non sarebbe cortese.&rdquo;</p>
<p class="western" lang="it-IT">&ldquo;Non sei credibile come medium, Cassie. Io non ci credo, non credo alle percezioni, alle energie interiori. Mi sembrano una marea di idiozie.&rdquo;</p>
<p class="western" lang="it-IT">&ldquo;Sapevo che lo avresti detto, ma &egrave; meglio cos&igrave;. Se ci avessi creduto, avrei dovuto spiegarti ancora un paio di cose a cui non penso avresti dato alcun credito. Parliamo di altro, ti va? Cosa volevi chiedermi prima?&rdquo;</p>
<p class="western" lang="it-IT">Arianna rivolse lo sguardo altrove, evit&ograve; di incrociare i suoi occhi.</p>
<p class="western" lang="it-IT">&ldquo;Non &egrave; semplice.&rdquo;</p>
<p class="western" lang="it-IT">&ldquo;Nulla &egrave; semplice.&rdquo;</p>
<p class="western" lang="it-IT">Inspir&ograve; profondamente.</p>
<p class="western" lang="it-IT">Sento che me ne pentir&ograve;.</p>
<p class="western" lang="it-IT">&ldquo;Dai, ce la puoi fare!&rdquo;</p>
<p class="western" lang="it-IT">&ldquo;Come...&rdquo;</p>
<p class="western" lang="it-IT">Si ferm&ograve;, come per mettere ordine alle parole.</p>
<p class="western" lang="it-IT">&ldquo;Come faccio... come posso fare... s&igrave;, insomma...&rdquo;</p>
<p class="western" lang="it-IT">Url&ograve; a squarciagola, come per liberarsi di un peso.</p>
<p class="western" lang="it-IT">&ldquo;Come faccio a diventare come te?!&rdquo;</p>
<p class="western" lang="it-IT">Cassie sembr&ograve; non capire. Si gratt&ograve; i capelli, poi si sdrai&ograve; prona sull'amaca, pur continuando ad osservare Arianna.</p>
<p class="western" lang="it-IT">&ldquo;In che senso? In cosa vorresti essermi simile?&rdquo;</p>
<p class="western" lang="it-IT"><em>L'ho detto! L'ho detto! Ce l'ho fatta! Ora devo solo... capire, spiegarmi meglio.</em></p>
<p class="western" lang="it-IT">&ldquo;Come fai a... a fregartene di tutto? Vivi alla giornata, non studi, non lavori, ti vesti come vuoi e non come vogliono gli altri, sei spontanea, non hai paranoie, non ti chiedi mai se quello che stai facendo &egrave; giusto o sbagliato, se commetti un errore ci ridi sopra e inizi subito a pensare a qualcos'altro! Abbracci e baci sconosciuti, sulla guancia o sulla bocca, vivi sotto un ponte, lontana e vicina a tutti allo stesso tempo! Sai tutto quello che succede ma nessuno sa niente di te, non hai obblighi verso nessuno, neppure verso te stessa! Non hai amici, parenti, gente che ti opprima, che voglia che tu ti comporti in modo perfetto, senza sgarrare, senza uscire mai dai binari! Io non riesco a capire, aiutami ti prego! Come posso fare a diventare un po' pi&ugrave; come te?&rdquo;</p>
<p class="western" lang="it-IT">&ldquo;Non credere che sia semplice. Bisogna avere molto coraggio e un pizzico di incoscienza, anche perch&eacute; poi non si torna indietro. Una volta che hai passato la soglia, non hai alcuna garanzia di rivedere la luce. Io ho avuto fortuna.&rdquo;</p>
<p class="western" lang="it-IT">&ldquo;Cosa stai dicendo?&rdquo;</p>
<p class="western" lang="it-IT">Cassie si rannicchi&ograve; in posizione fetale, le membra tremanti, come in preda alla febbre.</p>
<p class="western" lang="it-IT">&ldquo;Ary... io sono mentalmente instabile. Non sono capace di gestire i miei sentimenti, di gestire i miei pensieri. Faccio quello che mi viene in mente non appena mi viene in mente, sono come un animale. Non ho pi&ugrave; alcun controllo su di me, non l'ho mai avuto. Se, ad esempio, mi venisse voglia di tagliarmi una mano, io non potrei trattenermi e lo farei subito. Questo &egrave; il contrappasso: io sono pazza, Ary, sono completamente pazza. Non &egrave; facile rendersene conto, non lo &egrave;, ma temo che sia vero. C'&egrave; voluto un po' per capirlo, ma nonostante tutte le congetture, nonostante tutti i miei sforzi, non riesco a trovare un'altra risposta.&rdquo;</p>
<p class="western" lang="it-IT">Arianna soffoc&ograve; una risata sul nascere, riducendola ad un soffio contratto. Cassie la osserv&ograve; incuriosita.</p>
<p class="western" lang="it-IT">&ldquo;Cosa ti &egrave; venuto in mente, stavolta?&rdquo;</p>
<p class="western" lang="it-IT">&ldquo;Mi stai prendendo in giro, come al solito. Me ne sono accorta, sai? Quando scherzi, la tua voce assume un tono diverso, inconfondibile. Non sei seria.&rdquo;</p>
<p class="western" lang="it-IT">Un lungo respiro.</p>
<p class="western" lang="it-IT">&ldquo;Dici? Non ne sono sicura neanche io.&rdquo;</p>
<p class="western" lang="it-IT">&ldquo;Diamo per scontato che fosse un gioco, ti va?&rdquo;</p>
<p class="western" lang="it-IT">&ldquo;Va bene, ricominciamo.&rdquo;</p>
<p class="western" lang="it-IT">Arianna chiuse gli occhi e si tast&ograve; la tempia con l'indice sinistro, picchiettandovi ritmicamente.</p>
<p class="western" lang="it-IT">&ldquo;Senti... poi, a proposito dell'altra volta... quando hai detto che <em>avrei vomitato se avessi conosciuto i dettagli della tua serata</em>... puoi raccontarmi qualcosina in pi&ugrave;?&rdquo;</p>
<p class="western" lang="it-IT">&ldquo;Non credo che tu lo voglia veramente sapere.&rdquo;</p>
<p class="western" lang="it-IT">&ldquo;Se voglio cambiare, devo essere in grado di sopportare tutto senza star male, non trovi?&rdquo;</p>
<p class="western" lang="it-IT">Cassie si alz&ograve; dall'amaca.</p>
<p class="western" lang="it-IT">&ldquo;Non &egrave; un ragionamento sbagliato, ma se fossi in te...&rdquo;</p>
<p class="western" lang="it-IT">&ldquo;Dai!&rdquo;</p>
<p class="western" lang="it-IT">Prese fiato, serr&ograve; le palpebre, espir&ograve; rumorosamente.</p>
<p class="western" lang="it-IT">&ldquo;Ho fatto l'amore con una ragazza.&rdquo;</p>
<p class="western" lang="it-IT">Il volto di Arianna raggiunse una tonalit&agrave; di rosso mai vista prima.</p>
<p class="western" lang="it-IT">&ldquo;Ha circa vent'anni, bei capelli neri lisci, pi&ugrave; luminosi dei tuoi, un viso molto delicato, occhi azzurri come l'oceano, pieni di vita ma, allo stesso tempo, segnati dal dolore, una pelle morbida e un buon profumo. Indossava un vestito bianco corto, con dei bei ricami. Penso che qualunque ragazzo avrebbe fatto carte false per portarsela a letto.&rdquo;</p>
<p class="western" lang="it-IT">&ldquo;A... appunto! Qualunque ragazzo! Tu sei... tu sei una <em>lei</em>! Come hai potuto...&rdquo;</p>
<p class="western" lang="it-IT">Cassie si esib&igrave; in un occhiolino malizioso.</p>
<p class="western" lang="it-IT">&ldquo;Cosa c'&egrave; di male? Avresti dovuto vederci! Ho goduto cos&igrave; tanto che non ho alcun rimpianto!&rdquo;</p>
<p class="western" lang="it-IT">&ldquo;N... non sapevo fossi g... gay? Cio&egrave;, non c'&egrave; niente di male, ma, ecco, io...&rdquo;</p>
<p class="western" lang="it-IT">&ldquo;Ed ecco il nuovo modello di <em>Arianna-devo-pensarla-come-tutti-i-miei-amici-idioti</em>! Disponibile in due versioni. Quella deluxe costa di pi&ugrave;, ma &egrave; persino pi&ugrave; bigotta e retrograda! Adesso in offerta da Giochi Preziosi!&rdquo;</p>
<p class="western" lang="it-IT">Arianna si irrigid&igrave; ancora di pi&ugrave;, se possibile, port&ograve; la mano alla bocca. Il suo corpo fu scosso da un conato.</p>
<p class="western" lang="it-IT">&ldquo;Ugh...&rdquo;</p>
<p class="western" lang="it-IT">Cassie rispose con una linguaccia, prima di ricomporsi, assumendo un tono pi&ugrave; serio.</p>
<p class="western" lang="it-IT">&ldquo;Per&ograve; devo essere sincera, Ary. Sarebbe facile dirti che sono omosessuale, ma no, non &egrave; la verit&agrave;. Non sono lesbica, non lo sono mai stata: ho avuto diversi ragazzi e ne ho <em>conosciuti</em> anche alcuni, ma il modo con cui quella ragazza mi si &egrave; avvicinata, il modo con cui mi ha parlato, il modo in cui mi ha baciato... la mia mente &egrave; impazzita, Ary, impazzita totalmente! Non mi ha lasciato scelta, non ha accettato le mie rimostranze. Il mio corpo si &egrave; mosso da solo, senza aspettare una mia risposta. Mi sono sentita male dopo... ma anche bene. Ho provato gioia, dolore, paura, sicurezza, amore, odio! Tutto assieme! Ary, io non sono in grado di capire, non sono in grado di controllarmi! Se fossi stata capace di farlo, sarei fuggita! O forse no, non lo so. Davvero. Ieri, quando ci siamo incontrate, mi sentivo ancora in paradiso. Quelle labbra... quella sua pelle candida...&rdquo;</p>
<p class="western" lang="it-IT">Cassie si sdrai&ograve; nuovamente sull'amaca.</p>
<p class="western" lang="it-IT">&ldquo;La verit&agrave; &egrave; che io non ho alcun controllo sul mio corpo, su me stessa. Ci&ograve; che decide il mio cervello &egrave; spesso ignorato o rimescolato dalle circostanze esterne. Non sono capace di reggere i miei fili, non ne sono assolutamente capace. Se mi girasse, potrei tagliarmi le vene davanti a te... o saltarti addosso ed iniziare a spogliarti in questo esatto momento, senza che io possa fare nulla per impedirlo. Tu vuoi <em>veramente</em> essere come me? Questo &egrave; il prezzo da pagare. In contanti.&rdquo;</p>
<p class="western" lang="it-IT">Arianna fece un passo indietro, impaurita.</p>
<p class="western" lang="it-IT">&ldquo;Tu... sei strana. Mi fai paura, molta paura... ma non riesco ad allontanarmi. Cosa significa?&rdquo;</p>
<p class="western" lang="it-IT">Un ampio sorriso si fece largo sul volto di Cassie.</p>
<p class="western" lang="it-IT">&ldquo;Che forse ho trovato un'amica.&rdquo;</p>
<p class="western" lang="it-IT">Poco per volta, il viso di Arianna torn&ograve; ad una tonalit&agrave; accettabile. Si inginocchi&ograve; sulla sabbia umida, ansimando profondamente, con ritmo costante. Rimase ferma, in silenzio per alcuni minuti, senza proferire parola, con gli occhi chiusi, le mani sulle ginocchia. Sembrava quasi una statua, una statua indecisa sul da farsi. La sua voce divenne un sussurro, un lento susseguirsi di suoni a basso volume.</p>
<p class="western" lang="it-IT">&ldquo;Vi... visto che non ho vomitato? Che non sono svenuta... dalla vergogna?&rdquo;</p>
<p class="western" lang="it-IT">Cassie le diede un buffetto sulla guancia.</p>
<p class="western" lang="it-IT">&ldquo;Hai ragione, ti avevo sottovalutato!&rdquo;</p>
<p class="western" lang="it-IT">&ldquo;Come... come si chiama la stronza?&rdquo;</p>
<p class="western" lang="it-IT">&ldquo;La stro... vuoi dire la ragazza con cui ho...&rdquo;</p>
<p class="western" lang="it-IT">&ldquo;S&igrave;!&rdquo;</p>
<p class="western" lang="it-IT">&ldquo;Non lo so, il suo nome mica me l'ha detto. Forse mi ha dato un numero di telefono, ma devo controllare.&rdquo;</p>
<p class="western" lang="it-IT">&ldquo;Lascia stare, per favore.&rdquo;</p>
<p class="western" lang="it-IT">Arianna scoppi&ograve; in una risata nervosa.</p>
<p class="western" lang="it-IT">&ldquo;Ma ti rendi conto della situazione in cui mi trovo? Ho stretto <em>amicizia</em> con una ragazza dai capelli rossi che vive sotto un ponte, si fa la doccia nello spogliatoio di una piscina, compra e indossa solo roba difettosa e non disdegna di avere rapporti sessuali con altre donne! Se si sapesse in giro sarei rovinata...&rdquo;</p>
<p class="western" lang="it-IT">Apr&igrave; gli occhi.</p>
<p class="western" lang="it-IT">&ldquo;... ma forse &egrave; proprio questo quello che voglio. Spazzare via la mia finta esistenza, distruggere tutto, polverizzare questa mia vita di cartapesta e gridare al mondo che anch'io esisto e se una ragazza si comporta in modo cos&igrave; scandaloso, questo non vuol dire che sia una poco di buono! &Egrave; la verit&agrave;? Be', cosa ne so?&rdquo;</p>
<p class="western" lang="it-IT">La sua ilarit&agrave; sembrava non volersi arrestare.</p>
<p class="western" lang="it-IT">&ldquo;E se adesso mi alzassi e facessi l'amore con te? Non sarebbe il massimo? Ovviamente no, perch&eacute; non me la sento! O forse s&igrave;? E se fossi gelosa dalla ragazza che ti ha <em>avuto</em>? No, non ha senso! Non so perch&eacute; mi sia venuta in mente, per&ograve; l'ho detto, non avevo voglia di tenermelo dentro! Che idee idiote! Certo che sto proprio male, eh? Non &egrave; che tra le due la vera pazza sono io? Io che ti do ascolto? No? Eh, eh! Chi pu&ograve; dirlo? Mi ci vedi a strapparmi i vestiti in pubblico e saltellare come una ranocchia cantando una vecchia canzoncina da bambini? No? Ovvio che no! Io sono Arianna, e Arianna non farebbe mai una cosa del genere! Eh, eh! Allora perch&eacute; non farlo? Tanto Arianna &egrave; molto altro, non &egrave; solo questo guscio, Arianna &egrave; molto altro! Allora perch&eacute; non farlo? Anzi, sai che ti dico? Prima di andare a casa lo faccio, mi strappo tutto ed inizio ad imitare una rana, cos&igrave;, senza motivo! O il motivo c'&egrave;? Non lo so, sai? Proprio non lo so...&rdquo;</p>
<p class="western" lang="it-IT">Si sdrai&ograve; a terra, sollevando una nuvola di polvere.</p>
<p class="western" lang="it-IT">&ldquo;Non so cosa potrei combinare, se mi liberassi del mio finto io, non ne ho idea. Forse inizierei a passare da un ragazzo all'altro, senza farmi problemi, cambiando anche pi&ugrave; volte al giorno, mi vestirei e mi truccherei in modo osceno, solo per essere me stessa, nessun'altra. Tutto qui. Tutto qui. Eh, eh! Eh, eh!&rdquo;</p>
<p class="western" lang="it-IT">Cassie si sdrai&ograve; accanto a lei.</p>
<p class="western" lang="it-IT">&ldquo;Poi sarei io quella strana.&rdquo;</p>
<p class="western" lang="it-IT">&ldquo;Almeno io non sono andata a letto con una ragazza.&rdquo;</p>
<p class="western" lang="it-IT">&ldquo;Per ora.&rdquo;</p>
<p class="western" lang="it-IT">Rimasero in quella posizione per una decina di minuti, senza dire nulla, ascoltando il brusio delle voci, lo stridio dei gabbiani, il rumore dei motori a scoppio, il fruscio del vento. Anche quello significava <em>crescere</em>, far parte del mondo. Le anatre si bagnavano nelle rare pozzanghere che facevano capolino nel letto arido del torrente, senza curarsi di loro. Cassie allung&ograve; la mano destra, Arianna la afferr&ograve; con decisione.</p>
<p class="western" lang="it-IT">Un lampo di malizia si fece strada nella sua mente, ruppe la magia del momento.</p>
<p class="western" lang="it-IT">&ldquo;Cosa hai provato? Voglio dire... quando ti sei accorta di quello che stava succedendo?&rdquo;</p>
<p class="western" lang="it-IT">&ldquo;Ero confusa. Ho avuto paura di me stessa.&rdquo;</p>
<p class="western" lang="it-IT">&ldquo;Capisco.&rdquo;</p>
<p class="western" lang="it-IT">&ldquo;No, non puoi capire.&rdquo;</p>
<p class="western" lang="it-IT">Arianna si mise a sedere, senza lasciare la presa. Sorrise con dolcezza, ammirando la figura minuta della ragazza sdraiata accanto a lei.</p>
<p class="western" lang="it-IT">&ldquo;Potrei... provarci?&rdquo;</p>
<p class="western" lang="it-IT">Cassie ridacchi&ograve; divertita.</p>
<p class="western" lang="it-IT">&ldquo;Non lo vuoi davvero.&rdquo;</p>
<p class="western" lang="it-IT">Arianna rilass&ograve; la presa, port&ograve; le mani dietro la testa.</p>
<p class="western" lang="it-IT">&ldquo;Chiss&agrave;.&rdquo;</p>
<p class="western" lang="it-IT">&ldquo;Nessuno potrebbe vederci qui sotto.&rdquo;</p>
<p class="western" lang="it-IT">Arianna chiuse gli occhi.</p>
<p class="western" lang="it-IT">&ldquo;Ma scherzi? Voglio dire... ti ho appena finito di rimproverare per quello che hai fatto! Che coerenza avrei se poi...&rdquo;</p>
<p class="western" lang="it-IT">Arianna sent&igrave; uno strano senso di oppressione al petto, come se qualcosa di pesante le fosse salito sopra la pancia. Confusa, apr&igrave; le palpebre di scatto.</p>
<p class="western" lang="it-IT">La prima cosa che vide, fu una massa informe di capelli rossi che rilucevano ai raggi focosi del sole, tornato a ruggire dopo una breve parentesi. Poi, gli occhi. iridi smeraldine, splendenti, attraversate da un guizzo di follia e compiacimento.</p>
<p class="western" lang="it-IT">&ldquo;... se poi...&rdquo;</p>
<p class="western" lang="it-IT">Iridi sempre pi&ugrave; vicine. Troppo vicine. Cos&igrave; come le labbra. Le labbra quasi a contatto con le sue.</p>
<p class="western" lang="it-IT">&ldquo;... s... se poi...&rdquo;</p>
<p class="western" lang="it-IT">Troppo vicine, perfettamente a contatto. E, come la prima volta, la lingua. Solo, questa volta era diverso. Non era un gesto <em>di amore fraterno</em>, no, proprio no. Cassie inarc&ograve; leggermente il busto, le afferr&ograve; le spalle, premette il petto contro il suo, senza interrompere il contatto. Alcuni, interminabili, secondi dopo, l'abbraccio delle lingue si sciolse, lasciando solo un filo di saliva come testimone di quanto avvenuto. Cassie la guard&ograve; negli occhi, un'intensit&agrave;, una seriet&agrave; che non sembrava appartenerle, le guance leggermente arrossite.</p>
<p class="western" lang="it-IT">&ldquo;Se poi?&rdquo;</p>
<p class="western" lang="it-IT">Arianna chiuse gli occhi, li riapr&igrave;, li chiuse nuovamente. Una sensazione di calore pervase tutto il suo corpo, diffondendosi da un punto anatomico che non avrebbe mai nominato di fronte ai suoi amici. Amici... o solo fantasmi con cui aveva imparato a fingere di vivere?</p>
<p class="western" lang="it-IT">&ldquo;... basta... cos&igrave;...?!&rdquo;</p>
<p class="western" lang="it-IT">Cassie si rialz&ograve;, rompendo la magia del momento.</p>
<p class="western" lang="it-IT">&ldquo;Anteprima terminata. Se vuoi il resto, dovrai aspettare che io sia dell'umore giusto. Il che potrebbe voler dire <em>mai</em>.&rdquo;</p>
<p class="western" lang="it-IT">Cammin&ograve; fino al punto in cui era sdraiata prima, poi si lasci&ograve; cadere al suolo.</p>
<p class="western" lang="it-IT">&ldquo;Magari dimenticatelo questo. Sai, non <em>&egrave; consono ad una ragazza di classe</em>. Mi chiedo come la prenderanno i tuoi amici.&rdquo;</p>
<p class="western" lang="it-IT">Arianna espir&ograve; profondamente, torn&ograve; padrona di se stessa.</p>
<p class="western" lang="it-IT">&ldquo;N... non cambi mai, vero? Proprio come la prima volta che ci siamo incontrate.&rdquo;</p>
<p class="western" lang="it-IT">Ment&igrave; a se stessa. Non era assolutamente vero, quel bacio era stato diverso, non era stato uno scherzo. In un certo senso, <em>sperava</em> che Cassie la baciasse. Lo desiderava, ma non aveva il coraggio di ammetterlo, neppure a se stessa. Ricacci&ograve; i suoi sentimenti sopiti in un cantuccio del proprio animo, poi torn&ograve; a concentrarsi sulle nuvole, come per smaltire la sbronza emotiva.</p>
<p class="western" lang="it-IT">&ldquo;P... parliamo d'altro, ti va? Cosa... cosa vuoi fare coi vestiti che hai comprato oggi?&rdquo;</p>
<p class="western" lang="it-IT">Il tono di voce era ancora altalenante, ma pi&ugrave; controllato di alcuni attimi prima. La Arianna-base era tornata saldamente al timone, pur con qualche acciacco e ferita all'amor proprio.</p>
<p class="western" lang="it-IT">&ldquo;Una foto.&rdquo;</p>
<p class="western" lang="it-IT">Cassie espir&ograve; lentamente.</p>
<p class="western" lang="it-IT">&ldquo;Mi servono per una foto.&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>A.A.A. A</b>nalisti<b>, A</b>rchivisti<b>, A</b>nalgesici</h2>
<p class="western" lang="it-IT">Il lavoro oscuro e prezioso dell'archivista era considerato da tutti come una noia mortale, di scarso interesse e per nulla appagante. Cerca documenti, trova documenti, ordina documenti, cataloga documenti. Tutto l&igrave;.</p>
<p class="western" lang="it-IT"><em>Se ne combini una ti mando a lavorare in archivio per una settimana! </em></p>
<p class="western" lang="it-IT">Un modo efficace per farsi obbedire dai propri sottoposti, senza dubbio, ma finiva per svilire la dignit&agrave; di chi si impegnava dietro le quinte per fornire i giusti incartamenti alle persone giuste. La rivoluzione digitale era stata una manna dal cielo, ma fino ad un certo punto. Informatizzare tutto il precedente archivio sarebbe stato uno sbattimento colossale e avrebbe richiesto il pagamento di parecchie ore di straordinari. In pratica, nessuno ne aveva avuto la minima intenzione e tutti i giornali, le vecchie schede segnaletiche, gli identikit, le denunce, i fogli bollati e controfirmati, erano ancora l&igrave;, a formare una massa informe, seppur organizzata, di informazioni. Negli anni, si era parlato di assumere uno stagista a basso costo o di sfruttare biecamente qualche studentello delle superiori in alternanza scuola-lavoro.</p>
<p class="western" lang="it-IT">Invano.</p>
<p class="western" lang="it-IT">Nethanienko appese la giacca all'attaccapanni e si rimbocc&ograve; le maniche. Trovare ci&ograve; di cui aveva bisogno in mezzo a tutte quelle cartacce non sarebbe stato una passeggiata. Avrebbe potuto delegare a qualcuno dei suoi agenti, certo, ma il suo era un commissariato poco importante, con personale ridotto all'osso... e lui era l'unico ad avere qualche esperienza come archivista.</p>
<p class="western" lang="it-IT">Come se non bastasse, il caso aveva priorit&agrave; assoluta. Il governatore della regione aveva telefonato in ufficio pi&ugrave; volte per ribadire che le indagini dovevano essere continuate con solerzia, decisione e precisione. Il colpevole dei rapimenti doveva essere assicurato alla giustizia. Gli elettori lo richiedevano.</p>
<p class="western" lang="it-IT">Per cui, non c'era altra scelta: inizia a rovistare tra le scartoffie finch&eacute; non trovi qualcosa.</p>
<p class="western" lang="it-IT"><em>Ma figurati se devi tornare in archivio! Usa Internet, no? Di sicuro quello che cerchi &egrave; l&igrave;! Una notizia su un giornale si trova senza problemi! </em></p>
<p class="western" lang="it-IT">Infatti, come volevasi dimostrare, in rete non c'era nulla a proposito del suo problema &ndash; niente di niente. Aveva spulciato inutilmente decine di emeroteche online, letto migliaia di post nei blog incentrati su <em>La Magione degli Orrori</em>, esaminato centinaia di pagine web, sperando di trovare qualche minuscola traccia su cui lavorare.</p>
<p class="western" lang="it-IT">Per quanto si fosse impegnato, non era stato in grado di raccogliere informazioni sufficienti.</p>
<p class="western" lang="it-IT">Gli utenti della rete avevano speculato su quale fosse la <em>storia vera</em> a cui era ispirato il lungometraggio, ma il film era relativamente giovane &ndash; era uscito da un mese nelle sale &ndash; e le versioni erano contrastanti. C'erano sostanzialmente quattro posizioni: uno, la storia vera &egrave; l'incesto del padre con la figlia, avvenuto realmente in qualche villa da qualche parte nel mondo; due, la sezione centrale del film &egrave; effettivamente ispirata a fatti di cronaca, ma non se ne trova notizia sui giornali; tre, il film &egrave; ispirato ad un brutale assassinio ad opera di ignoti, simboleggiati dalle creature; quattro, non c'&egrave; nulla di vero e la frase &egrave; stata inserita solamente per fare un po' di notizia.</p>
<p class="western" lang="it-IT">Delle alternative proposte, Nethanienko era riuscito a scartare solo la numero uno &ndash; un fatto orribile ma abbastanza inflazionato, con rilevanza marginale all'interno della trama. L'ipotesi pi&ugrave; plausibile era la numero due. La tre era interessante ma non troppo &ndash; omicidi irrisolti ce n'erano gi&agrave; fin troppi. In effetti, anche la quattro poteva avere un fondo di verit&agrave;, ma prefer&igrave; non pensarci troppo o il suo lavoro avrebbe perso ogni significato. Perch&eacute; era cos&igrave; convinto che quella vicenda fosse realmente accaduta?</p>
<p class="western" lang="it-IT"><em>C'&egrave; qualcosa che mi sfugge. La trama di quel film non mi &egrave; del tutto nuova. Qualcuno mi ha raccontato qualcosa di simile, non pi&ugrave; tardi dell'anno scorso... ma non ricordo n&eacute; chi, n&eacute; quando. Rifletti... rifletti...</em></p>
<p class="western" lang="it-IT">Sospir&ograve;. Non c'era molto da fare, sembrava che la sua memoria fosse in sciopero. I neuroni dovevano aver incrociato le braccia per il troppo utilizzo &ndash; pazienza, qualcuno quel lavoro doveva pur farlo.</p>
<p class="western" lang="it-IT">Inizi&ograve; a spulciare i vecchi verbali, i casi segretati e quelli rimasti irrisolti. I media non si erano occupati del fatto in modo diretto, quindi era stato nascosto alle telecamere o, perlomeno, risolto senza troppo clamore.</p>
<p class="western" lang="it-IT"><em>Peccato,</em> <em>per una volta che i telegiornali avrebbero potuto essermi utili... </em></p>
<p class="western" lang="it-IT">Scroll&ograve; il capo con vigore. Lamentandosi non sarebbe arrivato da nessuna parte, men che meno alla soluzione del caso.</p>
<p class="western" lang="it-IT"><em>Da dove posso iniziare? Dalle denunce di scomparsa?</em></p>
<p class="western" lang="it-IT">Non era una cattiva idea, se si fosse limitato a scavare negli ultimi cinque anni, avrebbe avuto accesso rapido al materiale tramite computer. Richiam&ograve; l'archivio elettronico ed impost&ograve; una ricerca con le parole chiave <em>scomparsa, donna</em> e selezion&ograve; la casella <em>includi casi risolti.</em> Dopo un secondo di caricamento, la schermata cambi&ograve; bruscamente, mostrando una lista completa dei casi che corrispondevano ai filtri selezionati.</p>
<p class="western" lang="it-IT">Troppi.</p>
<p class="western" lang="it-IT">Bisognava effettuare una seconda scrematura. Dato che erano tutti casi di allontanamento, scomparsa o rapimento, era presente un'opzione per inserire un filtro sulle et&agrave;. Nethanienko ne approfitt&ograve; immediatamente e selezion&ograve; l'intervallo tra diciassette e venticinque anni; inoltre, deselezion&ograve; il caso a cui stava lavorando, in modo da non ricevere informazioni di cui era gi&agrave; in possesso. Una volta eseguite le operazioni necessarie, diede il via alla ricerca. Un CLICK e il numero di casi compatibili con i vincoli diminu&igrave; sensibilmente. Erano stati esclusi dall'elenco tutti gli anziani e i bambini, che da soli monopolizzavano gran parte della <em>sezione scomparsi</em>. Il numero di persone rapite o semplicemente sparite dalla circolazione negli ultimi cinque anni era imbarazzante.</p>
<p class="western" lang="it-IT"><em>Se tutto va bene, rimarr&ograve; qui fino a domani.</em></p>
<p class="western" lang="it-IT">Si tast&ograve; la tasca destra dei pantaloni con calma, per accertarsi che la scatola di farmaci contro il mal di testa fosse al suo posto, poi si gett&ograve; a capofitto nell'indagine.</p>
<p class="western" lang="it-IT"><br /><br /></p>
<p class="western" lang="it-IT" align="CENTER">**</p>
<p class="western" lang="it-IT" align="CENTER">&nbsp;</p>
<p class="western" lang="it-IT" >Quindici e trentasette. Due ore trascorse a scartabellare schede e documenti.</p>
<p class="western" lang="it-IT">In quelle due ore, Nethanienko era riuscito ad escludere la presenza di casi affini al suo nel periodo compreso tra cinque e due anni prima. Se esisteva una connessione, doveva per forza essere pi&ugrave; recente... o non essere schedata.</p>
<p class="western" lang="it-IT"><em>Se non trovo nulla, non posso concludere nulla, purtroppo. Pu&ograve; darsi che il fattaccio sia avvenuto pi&ugrave; di cinque anni fa. In quel caso, dovrei analizzare scartoffie per settimane.</em></p>
<p class="western" lang="it-IT">Sbuff&ograve; seccato, poi si rimise al lavoro. Non era il caso di perdere altro tempo.</p>
<p class="western" lang="it-IT">Restrinse il campo agli ultimi ventiquattro mesi, impostando filtri ancora pi&ugrave; selettivi, escludendo i casi in cui il rapitore aveva inviato una richiesta di riscatto e quelli risolti di allontanamento volontario.</p>
<p class="western" lang="it-IT">Strabuzz&ograve; l'occhio.</p>
<p class="western" lang="it-IT">Improvvisamente, tutto ebbe senso.</p>
<p class="western" lang="it-IT">Una risata divertita illumin&ograve; il suo viso stanco, una risata di sollievo.</p>
<p class="western" lang="it-IT">&ldquo;Forse ho trovato qualcosa.&rdquo;</p>
<p class="western" lang="it-IT">Stamp&ograve; le pagine relative alla sua scoperta e attese con calma i fogli. Poteva essere solo una coincidenza, uno stupido scherzo del destino... ma non era importante. L'adrenalina aveva iniziato a pompare nelle sue vene, riducendo la fatica ad un insignificante brusio di sottofondo.</p>
<p class="western" lang="it-IT"><em>Devo andare fino in fondo, non ha senso fermarsi ora.</em></p>
<p class="western" lang="it-IT">La stampante ronz&ograve; e cigol&ograve; in maniera preoccupante, mettendo in moto le testine. In meno di un minuto, il plico di venticinque fogli fu pronto per essere letto ed esaminato senza l'intermediazione di strumenti elettronici.</p>
<p class="western" lang="it-IT">Nethanienko lasci&ograve; l'archivio e torn&ograve; alla sua scrivania, senza distogliere lo sguardo dal dossier. Si sedette sulla poltrona, poi sparse i fogli sul bancone, dividendoli in base alla presunta vittima.</p>
<p class="western" lang="it-IT"><em>Interessante. Stando ai codici riportati, queste sette persone fanno capo allo stesso caso. Sette ragazze bionde, con gli occhi azzurri o verdi, di et&agrave; compresa tra i diciassette e i diciannove anni. Da queste carte, risulta anche che il rapitore non &egrave; stato catturato, in quanto deceduto. La vicenda non ha mai raggiunto gli onori della cronaca per... pressioni esercitate da una delle parti in causa? Cosa diavolo significa? Perch&eacute; non sono riportati n&eacute; nomi n&eacute; cognomi, relativamente all'ultima informazione? </em></p>
<p class="western" lang="it-IT">Sette vittime, meno delle undici nel film. L'unico particolare discordante, il resto coincideva alla perfezione, cause della morte comprese.</p>
<p class="western" lang="it-IT"><em>Pu&ograve; darsi che quattro delle ragazze non avessero famiglia o amici che potessero denunciarne la scomparsa. Non &egrave; cos&igrave; improbabile, dopotutto. Non ci sono dubbi, questa &egrave; la connessione che stavo cercando. Ora che ci penso, qualcuno me ne aveva parlato... ma chi? </em></p>
<p class="western" lang="it-IT">Urt&ograve; inavvertitamente uno dei plichi con la mano, facendolo cadere a terra. Chinandosi per raccoglierlo, non pot&eacute; fare a meno di leggere il nome della vittima.</p>
<p class="western" lang="it-IT">Vittoria Scirea, diciassette anni.</p>
<p class="western" lang="it-IT"><em>Non &egrave; possibile...</em></p>
<p class="western" lang="it-IT">Chiuse l'occhio, chiuse le porte della mente. Doveva pensare. Com'&egrave; che non sapeva nulla di tutto ci&ograve;? In fondo, era accaduto solo due anni prima. Dov'era lui, all'epoca? Si trovava gi&agrave; l&igrave;? No, era dall'altra parte dell'Italia, in uno squallido commissariato di provincia, doveva ancora compilare la domanda di trasferimento. Logico che non ne sapesse nulla.</p>
<p class="western" lang="it-IT"><em>Quindi... &egrave; stato Scirea a parlarmene. Ma Scirea &egrave; morto due mesi fa e, purtroppo, i morti non possono essere d'aiuto. Questa ragazza, questa Vittoria qui, era sua figlia, maledizione! Sua figlia! Gliel'hanno ammazzata, poi hanno mandato anche lui all'altro mondo. Se solo sapessi chi &egrave; il cane che... un momento, mi sembra di aver letto il nome, da qualche parte. </em></p>
<p class="western" lang="it-IT">Si chiamava Francesco, come il santo &ndash; bel paragone, se guardi il calendario quasi ogni nome &egrave; stato santificato.</p>
<p class="western" lang="it-IT"><em>Il cognome &egrave; pi&ugrave; importante, di Francesco ce ne sono fin troppi.</em></p>
<p class="western" lang="it-IT">Se lo annot&ograve; sul suo smartphone, poi continu&ograve; a leggere, imperterrito. Il macellaio in questione era morto, a seguito di un banale incidente stradale. Il cadavere era stato ritrovato in fondo al mare, assieme alla sua auto.</p>
<p class="western" lang="it-IT"><em>Cosa faceva nella vita, prima di incontrare la sua fine? Dev'esserci scritto anche questo.</em></p>
<p class="western" lang="it-IT">&ldquo;Ah, ecco.&rdquo;</p>
<p class="western" lang="it-IT">Maggiordomo per dieci anni e quattro mesi presso la famiglia...</p>
<p class="western" lang="it-IT">Sgran&ograve; l'occhio.</p>
<p class="western" lang="it-IT"><em>Elementare, Watson; il colpevole &egrave; il maggiordomo. </em></p>
<p class="western" lang="it-IT">S&igrave;, ma non il maggiordomo di una delle famiglie pi&ugrave; importanti della regione!</p>
<p class="western" lang="it-IT"><em>Famiglia? </em></p>
<p class="western" lang="it-IT">No, non esattamente.</p>
<p class="western" lang="it-IT">A quanto pareva, solo un membro del nucleo era ancora in vita: la giovane rampolla del casato. S&igrave;, perch&eacute; erano morti entrambi in un incidente d'auto, cinque anni prima, lasciandola sola con il maggiordomo. Curioso come il servetto avesse intrapreso una carriera parallela da rapitore. Forse il suo stipendio non era sufficiente a permettergli di pagarsi due donnine che estinguessero i suoi desideri? No, era un controsenso, doveva esserci qualcos'altro, dietro.</p>
<p class="western" lang="it-IT"><em>Ricapitoliamo... cinque anni fa, il maggiordomo diventa praticamente padrone di casa, per due anni serve la signorina senza che si verifichi nulla di particolare, poi inizia a rapire giovani ragazze con et&agrave; paragonabile a quella della sua protetta. Se devo far fede al film, il motivo delle abduzioni &egrave; chiaro, ma questa non &egrave; una prova. Nei verbali non c'&egrave; scritto nulla a proposito del movente, non una riga, una singola riga sulla signorina. Pi&ugrave; leggo questi incartamenti, pi&ugrave; mi convinco che sia stata lei a fare pressioni perch&eacute; la vicenda non diventasse di dominio pubblico. Per&ograve;, c'&egrave; qualcosa, un particolare che non collima con il resto. Perch&eacute; produrre quel film? Se questa &egrave; la verit&agrave;, l'unica persona in grado di stanziare un finanziamento sufficiente a coprire le spese di produzione di un lungometraggio era lei. Dalle indagini sulla SPECTRA Movies &egrave; emerso che </em>La Magione degli Orrori <em>&egrave; stata interamente finanziata con soldi privati. Neanche messe assieme, le famiglie delle vittime avrebbero potuto fare una cosa del genere. Ora, la domanda &egrave;... perch&eacute;? Se vuoi nasconderti, se vuoi che la vicenda rimanga al sicuro, non ci fai girare un film sopra. Non ha proprio senso! </em></p>
<p class="western" lang="it-IT">Una feroce emicrania si fece largo tra i suoi neuroni, divorando ogni barlume di ragionamento. Senza pensarci due volte, apr&igrave; la scatola di medicinali, apr&igrave; una busta di analgesico e ne ingoi&ograve; il contenuto. Non avrebbe fatto effetto subito, ma sarebbe stato meglio di niente. Sbuff&ograve; amaramente: in quelle condizioni non poteva lavorare. Si alz&ograve; dalla scrivania, prese la giacca e si diresse verso la porta a passo spedito. Un agente lo blocc&ograve; prima che potesse guadagnare l'uscita.</p>
<p class="western" lang="it-IT">&ldquo;Dove va, commissario?&rdquo;</p>
<p class="western" lang="it-IT">&ldquo;Devo prendere una boccata d'aria, non sto molto bene.&rdquo;</p>
<p class="western" lang="it-IT">&ldquo;Prima posso aggiornarla sulla denuncia anonima di stamattina?&rdquo;</p>
<p class="western" lang="it-IT">&ldquo;Devi proprio farlo adesso?&rdquo;</p>
<p class="western" lang="it-IT">&ldquo;Tra dieci minuti finisce il mio turno. Se non riferisco ora, le toccher&agrave; aspettare domani.&rdquo;</p>
<p class="western" lang="it-IT">Nethanienko si gratt&ograve; nervosamente la benda.</p>
<p class="western" lang="it-IT">&ldquo;Dimmi, razza di piaga! Cosa c'&egrave; stavolta?&rdquo;</p>
<p class="western" lang="it-IT">&ldquo;Si ricorda il campo minato? Quello in cui &egrave; morto Scirea.&rdquo;</p>
<p class="western" lang="it-IT">Il commissario si indic&ograve; l'orbita destra, parecchio seccato.</p>
<p class="western" lang="it-IT">&ldquo;Come potrei averlo dimenticato? Ho <em>occhio</em> per queste cose.&rdquo;</p>
<p class="western" lang="it-IT">L'agente ignor&ograve; il chiaro tono di sdegno con cui gli era stata rivolta l'ultima affermazione.</p>
<p class="western" lang="it-IT">&ldquo;Qualcuno ha notato dei movimenti sospetti attorno al vecchio casolare abbandonato. Stando al contenuto della chiamata, sembra che un tizio vestito in modo pesante sia stato visto entrare ed uscire pi&ugrave; volte.&rdquo;</p>
<p class="western" lang="it-IT">&ldquo;E cosa dovrebbe significare, questo? Sar&agrave; un barbone in cerca di un riparo per la notte.&rdquo;</p>
<p class="western" lang="it-IT">&ldquo;Un barbone potrebbe superare il campo minato senza saltare in aria?&rdquo;</p>
<p class="western" lang="it-IT"><em>Il campo?! Come...</em></p>
<p class="western" lang="it-IT">&ldquo;Aspetta un momento. Mi stai dicendo che questo fantomatico, misterioso figuro passa accanto alle mine senza problemi?&rdquo;</p>
<p class="western" lang="it-IT">&ldquo;Cos&igrave; parrebbe.&rdquo;</p>
<p class="western" lang="it-IT">&ldquo;Ma a quanto ne so, in quel casolare non c'&egrave; niente di niente! Angelo e gli altri lo hanno perquisito dopo l'incidente...&rdquo;</p>
<p class="western" lang="it-IT">&ldquo;Ha ragione, non c'era niente <em>allora</em>. Comunque, sono andato a dare un'occhiata, senza rischiare troppo, e ho piazzato una videocamera a lunga durata. La batteria dovrebbe reggere per un paio di giorni. Domani dar&ograve; un'occhiata alle immagini e le far&ograve; sapere.&rdquo;</p>
<p class="western" lang="it-IT">&ldquo;Grazie. Ora posso andare? C'&egrave; altro che devo sapere?&rdquo;</p>
<p class="western" lang="it-IT">&ldquo;No, commissario.&rdquo;</p>
<p class="western" lang="it-IT">&ldquo;Bene. Allora lasciami uscire, se non prendo un po' d'aria ora, muoio. Ci vediamo domani.&rdquo;</p>
<p class="western" lang="it-IT">&ldquo;Arrivederci, signore.&rdquo;</p>
<p class="western" lang="it-IT">Nethanienko decise di lasciarsi il commissariato alle spalle per almeno mezz'ora. Aveva bisogno di staccare, prima di fondere completamente il cervello. L'emicrania incominci&ograve; ad affievolirsi, permettendogli di formulare pensieri coerenti, pensieri che non potevano non essere rivolti alle ultime notizie ricevute. Scirea c'era morto, in quel campo.</p>
<p class="western" lang="it-IT">Lui aveva perso solo un occhio.</p>
<p class="western" lang="it-IT">&ldquo;Alessandro... sei stato sfortunato, molto sfortunato. Prima il divorzio, poi hai perso tua figlia, alla fine hai perso la vita. Mi dispiace davvero, non sapevo di questo peso. Mi avevi detto che tua moglie ti aveva lasciato, ma non che tua figlia era morta. E io che mi lamentavo per aver dovuto comprare una sigaretta elettronica! Che stupido che sono stato...&rdquo;</p>
<p class="western" lang="it-IT"><em>Perch&eacute; ti stai sminuendo in questo modo? Anche tu hai avuto i tuoi traumi, e lo sai bene. Non cercare di far finta di niente. </em></p>
<p class="western" lang="it-IT">Ancora le voci nella sua testa? Possibile che fossero la causa della sua emicrania?</p>
<p class="western" lang="it-IT"><em>Scirea &egrave; stato sfortunato, &egrave; vero, al posto suo potevi esserci tu... ed &egrave; anche vero che una ragazzina di diciassette anni &egrave; stata barbaramente uccisa da un pervertito. Ma dimmi, cosa pensi di ottenere abbattendoti cos&igrave;? Pensi di lavarti via la responsabilit&agrave;? Credi che dando la colpa al fato, alla malasorte tutto vada meglio? Ma s&igrave;, dai! Commiseriamoci! Lasciamo perdere tutto! Tanto non puoi farci nulla, no?</em></p>
<p class="western" lang="it-IT">Sgran&ograve; l'occhio.</p>
<p class="western" lang="it-IT">&ldquo;Chiunque tu sia, esci dalla mia mente, maledizione!&rdquo;</p>
<p class="western" lang="it-IT">Stava diventando pazzo? No, no. Ci doveva essere una spiegazione plausibile. Sdoppiamento della personalit&agrave;?</p>
<p class="western" lang="it-IT"><em>Allora, come pensi di reagire? Lasciando correre? Pensi che lei ne sarebbe contenta? </em></p>
<p class="western" lang="it-IT">Lei?</p>
<p class="western" lang="it-IT"><em>Sai a chi mi riferisco.</em></p>
<p class="western" lang="it-IT">Scosse la testa.</p>
<p class="western" lang="it-IT">&ldquo;Il passato &egrave; passato. Devo concentrarmi sul presente. E risolvere questo caso.&rdquo;</p>
<p class="western" lang="it-IT">Nethanienko si ferm&ograve; in mezzo alla strada. Stava <em>veramente</em> parlando con se stesso? O era solo un effetto dei farmaci? Qualunque cosa fosse stato, doveva solo che essergli grato: lo aveva scosso dal profondo. Sfil&ograve; la sigaretta elettronica dalla custodia, la port&ograve; alle labbra e aspir&ograve; avidamente.</p>
<p class="western" lang="it-IT">Qualcuno si era mosso, vicino al casolare. E lo aveva fatto pi&ugrave; volte. Forse era connesso con l'incidente di due mesi prima, forse no. Ma l'incidente era collegato a Scirea, Scirea era collegato con il rapitore, il rapitore era collegato con <em>La Magione degli Orrori</em>. Tutto era connesso.</p>
<p class="western" lang="it-IT">&ldquo;Un buon punto di partenza, no?&rdquo;</p>
<p class="western" lang="it-IT">Rimase in silenzio, come ad attendere una risposta.</p>
<p class="western" lang="it-IT">Niente.</p>
<p class="western" lang="it-IT">Solo silenzio, solamente un ostinato silenzio.</p>
<p class="western" lang="it-IT">Dov'era finita la voce? Si era rintanata da qualche parte in attesa di colpirlo alla sprovvista, poco ma sicuro.</p>
<p class="western" lang="it-IT">Non l'aveva sconfitta, non lo avrebbe mai fatto. Da un po' di tempo a quella parte era diventata una presenza costante nella sua vita, forse era da schizofrenici ma non poteva pi&ugrave; farne a meno; sicuramente, lo avrebbe accompagnato fino alla tomba.</p>
<p class="western" lang="it-IT">Sarebbe stata con lui fino alla fine, nel bene e nel male, quella voce debole e soffusa, ma allo stesso tempo pungente e provocante.</p>
<p class="western" lang="it-IT">Sorrise.</p>
<p class="western" lang="it-IT">Una delle poche certezze che gli erano rimaste.</p>
<p class="western" lang="it-IT" >&nbsp;</p>
<h2 class="western" lang="it-IT"><sup><b>Un</b></sup><b> </b><sub><b>attimo</b></sub><b> </b><sup><b>eterno</b></sup></h2>
<p class="western" lang="it-IT">&ldquo;Una foto?&rdquo;</p>
<p class="western" lang="it-IT">&ldquo;S&igrave;. Cosa c'&egrave; di strano?&rdquo;</p>
<p class="western" lang="it-IT">Arianna inclin&ograve; il capo.</p>
<p class="western" lang="it-IT">&ldquo;Mi ha sorpreso, tutto qui. Ho notato che nei negozi non ti sei mai voluta specchiare... come se avessi paura di vederti dall'esterno. Una foto non sarebbe... peggio?&rdquo;</p>
<p class="western" lang="it-IT">Un lungo sospiro come risposta.</p>
<p class="western" lang="it-IT">&ldquo;No, per niente. Non con la mia macchina, almeno.&rdquo;</p>
<p class="western" lang="it-IT">&ldquo;Hai una <em>anche</em> macchina fotografica?&rdquo;</p>
<p class="western" lang="it-IT">&ldquo;Un'<em>usa e getta</em> a rullino. &Egrave; ancora buona, me l'ha regalata un fotografo per cui ho svolto una commissione. Lui non se ne faceva pi&ugrave; nulla.&rdquo;</p>
<p class="western" lang="it-IT">&ldquo;E vorresti posare tu?&rdquo;</p>
<p class="western" lang="it-IT">&ldquo;Ovvio, altrimenti per cosa li avrei comprati gli abiti?&rdquo;</p>
<p class="western" lang="it-IT">Arianna arricci&ograve; alcune ciocche di capelli attorno all'indice, arrotolandoli e liberandoli a pi&ugrave; riprese. Un abbozzo di rossore sulle gote.</p>
<p class="western" lang="it-IT">&ldquo;Se vuoi... posso scattarla io.&rdquo;</p>
<p class="western" lang="it-IT">&ldquo;Mi faresti un favore enorme! Grazie mille!&rdquo;</p>
<p class="western" lang="it-IT">Cassie si lev&ograve; in piedi con un gesto rapido ed elegante allo stesso tempo, lasciando la mano di Arianna. Tir&ograve; fuori il cilindro e il giaccone dai sacchetti di plastica, stese il cappotto sull'amaca, si sfil&ograve; la giacchetta di pelle. Indoss&ograve; nuovamente le scarpe, infil&ograve; il braccio destro nella manica, poi il sinistro. Il pesante indumento si raggomitol&ograve; attorno a lei, sbordando oltre le mani e toccando quasi terra dietro la schiena. Cassie rimbocc&ograve; la manica sinistra, afferr&ograve; il cilindro e lo port&ograve; sopra la testa.</p>
<p class="western" lang="it-IT">&ldquo;Puoi controllare quella scatola di cartone sul secondo scaffale? Dovrebbe esserci una carta da gioco, dentro.&rdquo;</p>
<p class="western" lang="it-IT">Arianna si alz&ograve; a malincuore da terra e si diresse verso i mobiletti. Apr&igrave; la scatola e ne estrasse un inusuale asso di quadri, un rombo rosso con contorno bianco su sfondo nero. Sul bordo interno, una serie di ghirigori dorati a forma di serpente, con una mela disegnata sull'angolo in alto a destra. I serpenti addentavano il frutto sia dal basso, sia da sinistra.</p>
<p class="western" lang="it-IT">&ldquo;&Egrave; davvero bella! Cosa devo farne?&rdquo;</p>
<p class="western" lang="it-IT">&ldquo;Sistemala sopra il cappello, vicino alla fibbia... oppure, usa la fibbia per tenerla fermo, basta che ci stia e sia stabile.&rdquo;</p>
<p class="western" lang="it-IT">Con un po' di fatica, la ragazza riusc&igrave; a fissare la carta al copricapo, in modo che non si muovesse.</p>
<p class="western" lang="it-IT">&ldquo;Okay, sono pronta!&rdquo;</p>
<p class="western" lang="it-IT">Arianna prese la macchina fotografica e si allontan&ograve; di qualche metro.</p>
<p class="western" lang="it-IT">&ldquo;Non sono pi&ugrave; abituata alle macchine analogiche, senza schermino &egrave; difficile...&rdquo;</p>
<p class="western" lang="it-IT">&ldquo;Cerca di posizionarti in modo che la luce arrivi da sinistra, illuminando per bene l'asso di quadri. Non deve riflettere, solo venirne illuminato. Preferirei un'inquadratura di tre quarti, anche se forse quella frontale risulterebbe pi&ugrave; efficace.&rdquo;</p>
<p class="western" lang="it-IT">Arianna sembrava smarrita.</p>
<p class="western" lang="it-IT">&ldquo;Non ci sto capendo niente, scusami.&rdquo;</p>
<p class="western" lang="it-IT">&ldquo;No, scusa me. Sai, sono un'appassionata di cinema. Ho anche lavorato ad un film.&rdquo;</p>
<p class="western" lang="it-IT">&ldquo;Come comparsa?&rdquo;</p>
<p class="western" lang="it-IT">&ldquo;Come semplice attrezzista. Per&ograve; per errore mi hanno ripresa, almeno in una scena... e alla fine hanno deciso di lasciarla nel montaggio, tanto non mi si nota.&rdquo;</p>
<p class="western" lang="it-IT">&ldquo;Davvero? Di che film stai parlando?&rdquo;</p>
<p class="western" lang="it-IT">&ldquo;<em>Neonlight</em>, sai, quello con Nicolas Cage. Compaio nella scena dell'incidente d'auto alla Encorp... ma ora non ha senso parlarne, &egrave; roba vecchia di quattro anni! Dai, scatta! Tutto il rullino, tutte le foto che puoi! Voglio essere sicura che ne venga bene almeno una!&rdquo;</p>
<p class="western" lang="it-IT">Arianna sorrise e port&ograve; il mirino all'occhio destro.</p>
<p class="western" lang="it-IT">&ldquo;Okay. Mettiti in posa...&rdquo;</p>
<p class="western" lang="it-IT">&ldquo;Cheeeeeeese!&rdquo;</p>
<p class="western" lang="it-IT">CLICK!</p>
<p class="western" lang="it-IT">Arianna scatt&ograve; un totale di ventiquattro foto, in rapida successione, tutte con lo stesso soggetto. Il motore della macchina riavvolse il rullino e lo mise al sicuro da eventuali raggi di luce imprevisti. Cassie indoss&ograve; nuovamente la giacchetta borchiata e ripose gli abiti nei sacchetti. Arianna le restitu&igrave; l'<em>usa e getta</em>, abbozz&ograve; un sorriso impacciato.</p>
<p class="western" lang="it-IT">&ldquo;Come farai a svilupparle? Hai bisogno che ti presti qualcosa?&rdquo;</p>
<p class="western" lang="it-IT">Cassie rispose con un sorriso smagliante.</p>
<p class="western" lang="it-IT">&ldquo;No, proprio no! Il fotografo che mi ha regalato la macchina lavora fino a tardi e mi deve ancora un piccolo favore! Se ci vado verso le otto di stasera, saranno pronte per domani mattina, cos&igrave; potr&ograve; vedere il risultato!&rdquo;</p>
<p class="western" lang="it-IT">&ldquo;Me ne mostrerai almeno una?&rdquo;</p>
<p class="western" lang="it-IT">Una linguaccia.</p>
<p class="western" lang="it-IT">&ldquo;Solo se saranno venute bene.&rdquo;</p>
<p class="western" lang="it-IT">Arianna accenn&ograve; un sorriso, annu&igrave; con un cenno del capo. Tir&ograve; fuori il telefono dalla borsetta, controll&ograve; l'ora. Un lungo sospiro.</p>
<p class="western" lang="it-IT">&ldquo;Purtroppo devo andare, Cassie. &Egrave; stato un bellissimo pomeriggio, parlare con te mi ha aiutato molto, mi ha fatto sentire... <em>viva</em>. Non so spiegarmi meglio di cos&igrave;, non so cos'altro dirti. Forse... forse solo grazie.&rdquo;</p>
<p class="western" lang="it-IT">&ldquo;No, sono io che devo ringraziare te. Mi hai fatto sentire meno... <em>difettosa</em>.&rdquo;</p>
<p class="western" lang="it-IT">&ldquo;Non dire cos&igrave;! Mica sei un robot! Sono gli oggetti ad essere difettosi!&rdquo;</p>
<p class="western" lang="it-IT">Scosse la testa.</p>
<p class="western" lang="it-IT">&ldquo;Non &egrave; vero, Ary.&rdquo;</p>
<p class="western" lang="it-IT">&ldquo;Ne discuteremo la prossima volta, se ti va. Ora devo proprio andare.&rdquo;</p>
<p class="western" lang="it-IT">&ldquo;Ehi, aspetta solo un attimo...&rdquo;</p>
<p class="western" lang="it-IT">Cassie estrasse un libro dalla credenza e lo porse alla ragazza.</p>
<p class="western" lang="it-IT">&ldquo;Ecco, questo &egrave; per te.&rdquo;</p>
<p class="western" lang="it-IT">Arianna strinse il volumetto tra le mani e lo esamin&ograve; con attenzione. Sulla copertina erano disegnati diversi personaggi: al centro una ragazza con gli occhi sgranati; a destra, un ragazzo dai capelli biondo cenere, vestito di un improbabile cappotto grigio, che brandiva una spada di foggia bizzarra; a sinistra un secondo ragazzo, con i capelli a caschetto bianchi, gli occhi azzurri, un ghigno tremendo stampato sul viso. Sullo sfondo, un'illustrazione che ritraeva un satellite in orbita attorno alla Terra, con un quarto personaggio sovrapposto &ndash; forse uno scienziato &ndash; quasi trasparente. Lesse il titolo ad alta voce.</p>
<p class="western" lang="it-IT">&ldquo;<em>In Black'n'White</em>?&rdquo;</p>
<p class="western" lang="it-IT">&ldquo;Magari non &egrave; il tuo genere, ma vorrei che lo leggessi. &Egrave; un bel manga autoconclusivo di circa quattrocento pagine, ambientato in un presente alternativo in cui l'U.R.S.S. non &egrave; mai crollata. Sai cos'&egrave; un manga?&rdquo;</p>
<p class="western" lang="it-IT">&ldquo;I miei amici trovano stupido interessarsi ai fumetti a ventitr&eacute; anni.&rdquo;</p>
<p class="western" lang="it-IT">&ldquo;Poi magari sono loro i primi a leggere <em>Topolino </em>mentre sono al gabinetto.&rdquo;</p>
<p class="western" lang="it-IT">&ldquo;Gi&agrave;.&rdquo;</p>
<p class="western" lang="it-IT">&ldquo;Okay, se non ne hai mai aperto uno, ricorda che devi partire dal fondo e leggere da destra verso sinistra. I giapponesi scrivono cos&igrave;.&rdquo;</p>
<p class="western" lang="it-IT">Arianna strinse il fumetto al petto, poi lo ripose nella borsetta.</p>
<p class="western" lang="it-IT">&ldquo;Lo terr&ograve; a mente. Ora per&ograve;...&rdquo;</p>
<p class="western" lang="it-IT">Cassie le fece l'occhiolino.</p>
<p class="western" lang="it-IT">&ldquo;Uh, gi&agrave;, gi&agrave;. Sei <em>proprio s</em>icura di volertene gi&agrave; andare? Peggio del bianconiglio...&rdquo;</p>
<p class="western" lang="it-IT">&ldquo;Tra un'ora devo essere a casa. I miei genitori sono molto severi e...&rdquo;</p>
<p class="western" lang="it-IT">Cassie cammin&ograve; distrattamente, fino a porsi tra Arianna e l'uscita del ponte, all'ombra pesante del cemento.</p>
<p class="western" lang="it-IT">&ldquo;I tuoi genitori, eh? Scusa la franchezza, era da un po' che volevo chiedertelo: tu sei ben pi&ugrave; che maggiorenne, no? Credevo fossi pi&ugrave; indipendente, che &ndash; che ne so, magari vivessi con delle amiche.&rdquo;</p>
<p class="western" lang="it-IT">&ldquo;Ho sempre vissuto con i miei. Non ho mai disobbedito, sono sempre stata una brava ragazza, una figlia modello <em>per una societ&agrave; produttiva</em>...&rdquo;</p>
<p class="western" lang="it-IT">&ldquo;... da pubblicit&agrave; del Mulino Bianco?&rdquo;</p>
<p class="western" lang="it-IT">&ldquo;Esatto.&rdquo;</p>
<p class="western" lang="it-IT">&ldquo;E scommetto che non sie mai uscita con un ragazzo, n&eacute; mai dato un bacio serio prima di oggi.&rdquo;</p>
<p class="western" lang="it-IT">Arianna sospir&ograve;.</p>
<p class="western" lang="it-IT">&ldquo;... s&igrave;. E tutto per tenere viva... una stupida immagine.&rdquo;</p>
<p class="western" lang="it-IT">&ldquo;Beh, siamo ancora in tempo per rimediare.&rdquo;</p>
<p class="western" lang="it-IT">&ldquo;Uh?&rdquo;</p>
<p class="western" lang="it-IT">Cassie premette i palmi sul muro alle spalle di Arianna, ai lati opposti del suo corpo, senza distogliere lo sguardo. Il verde smeraldo aveva iniziato a brillare nella semioscurit&agrave; di quell'antro isolato dal mondo.</p>
<p class="western" lang="it-IT">&ldquo;Cassie...?&rdquo;</p>
<p class="western" lang="it-IT">Le labbra di Cassie si avvicinarono alle sue, senza darle il tempo di reagire.</p>
<p class="western" lang="it-IT">&ldquo;Cassie? Cosa...&rdquo;</p>
<p class="western" lang="it-IT">&ldquo;Buon non-compleanno, Ary.&rdquo;</p>
<p class="western" lang="it-IT">Le lingue si intrecciarono in un abbraccio, ora inequivocabile. Nessun <em>gesto di amore fraterno</em>, nessuno scherzo. Cassie stava facendo sul serio. Arianna strabuzz&ograve; gli occhi, senti il volto arrossarsi, una vampata di calore attraverso ogni singola fibra del suo corpo. Port&ograve; le mani al petto di Cassie, come per spingerla via. Ma, invece di spingere, la tirarono a s&eacute;, pi&ugrave; vicina.</p>
<p class="western" lang="it-IT">Le loro bocche rimasero congiunte ancora per qualche secondo, prima che Cassie interrompesse il contatto. Arianna, respir&ograve; profondamente, questa volta conscia di quanto stesse accadendo al suo corpo.</p>
<p class="western" lang="it-IT">&ldquo;Cassie...? Non mi avevi detto che non eri dell'umore adatto per...?&rdquo;</p>
<p class="western" lang="it-IT">Cassie le infilo le mani sotto la blusa, sfiorandole i fianchi.</p>
<p class="western" lang="it-IT">&ldquo;Ora s&igrave;.&rdquo;</p>
<p class="western" lang="it-IT">&ldquo;C... Cassie?&rdquo;</p>
<p class="western" lang="it-IT">Le mani scivolarono sulla pelle, raggiunsero il petto, scalarono il reggiseno, muovendosi ritmicamente sotto il vestito. Cassie chiuse gli occhi, socchiuse le labbra, le pos&ograve; sul suo collo, iniziando a mordicchiarlo, a leccarlo a pi&ugrave; riprese.</p>
<p class="western" lang="it-IT">&ldquo;N... no...&rdquo;</p>
<p class="western" lang="it-IT">&ldquo;Shhhh.&rdquo;</p>
<p class="western" lang="it-IT">Arianna rimase immobile, la schiena appoggiata alla parete, il viso sempre pi&ugrave; rosso, il respiro accelerato. Cassie le accarezz&ograve; i seni, tracciando il contorno dei capezzoli, poi scese lungo la schiena, afferr&ograve; i bordi della gonna, la inizi&ograve; a sfilare con leggerezza, portando alla luce un paio di mutandine bianche, poi sempre pi&ugrave; centimetri delle gambe, fino ad accasciarsi miseramente sul letto polveroso del fiume in secca. Cassie port&ograve; la bocca all'altezza del seno di Arianna, inizi&ograve; a baciarlo avidamente al di sopra della blusa.</p>
<p class="western" lang="it-IT">Arianna si lasci&ograve; sfuggire un gemito, mentre le mani ispezionavano i suoi glutei, tracciando linee immaginarie sulla pelle tesa. Le dita attraversarono il sottile confine del tessuto, sfiorarono la soffice peluria scura, gi&agrave; fradicia. La mano di Arianna raggiunse quella di Cassie, come per aiutarla ad entrare pi&ugrave; in profondit&agrave;. Ma Cassie rifiut&ograve; l'offerta, si ritrasse, spostando la sua attenzione alla blusa. Poco per volta, la sollev&ograve;, mettendo a nudo il ventre piatto, l'ombelico, il reggiseno, per poi sfilarla dalle braccia e lanciarla a terra senza troppe cerimonie. La baci&ograve; di nuovo, portandole le dita tra i capelli, sfilandole il cerchietto e liberando la zazzera castana, rimestando e mescolando, fino ad eliminare ogni traccia di regolarit&agrave;, mentre le labbra rifiutavano di separarsi.</p>
<p class="western" lang="it-IT">&ldquo;Oh, Cassie...&rdquo;</p>
<p class="western" lang="it-IT">Cassie le morse il reggiseno, le dita tra il tessuto e la pelle, in moto continuo, scostandolo fino a mettere a nudo ci&ograve; che doveva nascondere, per poi ricoprirlo subito dopo. Le mani si mossero alla volta dell'ombelico, tracciandone il contorno, seguendo il rilievo dei muscoli, scendendo fino al basso ventre, scivolando sul tessuto bianco, per poi continuare lungo le cosce ed incontrare le calze, abbassandole un millimetro alla volta, liberando prima i polpacci, poi le caviglie, sempre pi&ugrave; gi&ugrave; fino alla punta delle dita.</p>
<p class="western" lang="it-IT">Cassie le accarezz&ograve; una ad una, baci&ograve; il collo di entrambi i piedi, poi di risal&igrave;, lenta, ma costante. Mordicchi&ograve; le cosce, pos&ograve; le labbra sull'ombelico, leccandolo con decisione, mentre delineava il contorno dei glutei. Le sue dita scivolarono all'interno degli slip, dove la mano di Arianna languiva immobile.</p>
<p class="western" lang="it-IT">&ldquo;C... Cassie? Non...&rdquo;</p>
<p class="western" lang="it-IT">&ldquo;Fidati di me.&rdquo;</p>
<p class="western" lang="it-IT">Cassie pizzic&ograve; l'elastico delle mutandine, allargandolo e stringendolo a pi&ugrave; riprese, prima di iniziare a sfilarle. Ciuffetti scuri fecero man mano capolino, fino a rimanere completamente allo scoperto, protetti solo dalle dita affusolate di Arianna.</p>
<p class="western" lang="it-IT">Cassie le tolse la mano con delicatezza, sfior&ograve; la peluria, senza mai entrare, poi, senza alcun preavviso, apr&igrave; il gancio del reggiseno e glielo strapp&ograve; di dosso, lanciandolo sul terriccio arido, vicino alla gonna.</p>
<p class="western" lang="it-IT">Arianna, adesso, era completamente nuda, i capezzoli turgidi, il viso arrossato, gocce trasparenti a scorrere tra le gambe.</p>
<p class="western" lang="it-IT">Cassie premette il proprio corpo contro il suo, la baci&ograve; sulla fronte, sulle labbra, sul collo, sullo sterno, sul seno, gli addominali, l'ombelico. Poi, torn&ograve; alle labbra, ma le altre, quelle pi&ugrave; in basso.</p>
<p class="western" lang="it-IT">&ldquo;No, no, no...&rdquo;</p>
<p class="western" lang="it-IT">Era un <em>no</em> finto quello di Arianna, un <em>no </em>che gridava <em>fallo</em> in ogni frequenza della sua intonazione. E Cassie non si fece pregare.</p>
<p class="western" lang="it-IT">&ldquo;No... no... no!&rdquo;</p>
<p class="western" lang="it-IT">Arianna inizi&ograve; a gemere, prima piano, poi sempre pi&ugrave; forte, sempre pi&ugrave; forte, in un crescendo continuo di intensit&agrave;. Prima del climax, Cassie si ferm&ograve;, le lasci&ograve; un attimo per respirare, per riprendersi.</p>
<p class="western" lang="it-IT">&ldquo;Ah, Cassie...&rdquo;</p>
<p class="western" lang="it-IT">Ma era solo una finta. Un attimo dopo, la lingua torn&ograve; al suo posto, con ancora maggiore foga, guizzando come un anguilla. Fiumi limpidi scorrevano lungo le gambe, raccogliendosi in gocce condensate sulle cosce, copiosi, continui. I muscoli sempre pi&ugrave; contratti, i gridolini sempre pi&ugrave; intensi. I gemiti si intensificavano, sempre di pi&ugrave;, sempre di pi&ugrave;.</p>
<p class="western" lang="it-IT">Poi, l'urlo, il grido liberatorio, il suo nome gridato al cielo.</p>
<p class="western" lang="it-IT">I muscoli di Arianna si rilassarono all'improvviso, lasciandola scivolare fino a terra. Le natiche spoglie impattarono con la polvere, senza che Arianna potesse smettere di ansimare. Un velo di imbarazzo, resasi conto di quanto successo, del volume della sua voce.</p>
<p class="western" lang="it-IT">&ldquo;Cassie... io... io...&rdquo;</p>
<p class="western" lang="it-IT">&ldquo;Shhhht.&rdquo;</p>
<p class="western" lang="it-IT">Cassie premette l'indice sul suo naso affusolato, gli occhi splendevano per la felicit&agrave;. I suoi pantaloni erano leggermente inumiditi in mezzo alle gambe.</p>
<p class="western" lang="it-IT">&ldquo;Dovr&ograve; fare una lavatrice in pi&ugrave;, forse.&rdquo;</p>
<p class="western" lang="it-IT">Senza dire altro, si slacci&ograve; la cintura, apr&igrave; il bottone, la cerniera, si sfil&ograve; i jeans, lasciandoli cadere a fianco alla pila di abiti di Arianna. Poi, fece la stessa cosa con gli slip, togliendoseli con lentezza e delicatezza. Una peluria rossiccia fece capolino dalle mutande, anch'essa umida. Poi, le scarpe, le calze, la giacca. Cassie rimase in t-shirt, inarc&ograve; il busto, si port&ograve; di nuovo su Arianna, le labbra a cercare i capezzoli.</p>
<p class="western" lang="it-IT">&ldquo;C... Cassie...?&rdquo;</p>
<p class="western" lang="it-IT">&ldquo;Perch&eacute; non finisci di spogliarmi?&rdquo;</p>
<p class="western" lang="it-IT">Le mani di Arianna tornarono a muoversi, tremanti. Non sapeva cosa fare, non si era mai trovata in una situazione del genere. Eppure, eppure...</p>
<p class="western" lang="it-IT">&ldquo;No... io...&rdquo;</p>
<p class="western" lang="it-IT">Cassie si strusci&ograve; su di lei, i loro sessi a contatto, un lento movimento ritmico.</p>
<p class="western" lang="it-IT">&ldquo;Guarda che non fa niente se sbagli, piccola.&rdquo;</p>
<p class="western" lang="it-IT">Arianna prese forza, tremante. Sfilo la maglietta, quella con le maniche di due lunghezze diverse, la lanci&ograve; goffamente per terra. Poi, prov&ograve; a sganciare il reggiseno. Una, due volte, senza successo.</p>
<p class="western" lang="it-IT">&ldquo;Io... scusa, io...&rdquo;</p>
<p class="western" lang="it-IT">&ldquo;Vai avanti.&rdquo;</p>
<p class="western" lang="it-IT">Un sospiro, un bacio sulle labbra, le lingue avvinghiate. La terza volta fu quella buona, il reggiseno cadde al suolo. Cassie le fece l'occhiolino.</p>
<p class="western" lang="it-IT">&ldquo;Ora dacci dentro, baby.&rdquo;</p>
<p class="western" lang="it-IT"><br /><br /></p>
<p class="western" lang="it-IT" align="CENTER">**</p>
<p class="western" lang="it-IT" align="CENTER"><br /><br /></p>
<p class="western" lang="it-IT" >Rimasero abbracciate a lungo, immobili, gli occhi negli occhi. Sguardi incrociati, senza alcun timore, senza paura di apparire, nessuna paura di essere. Le pile di indumenti sparse a destra e a manca, i corpi ricoperti di polvere e sudore, le dita di una nell&rsquo;intimit&agrave; dell'altra e viceversa. Gemiti sommessi, la chiusura soft di qualcosa che nessuna delle due era conscia di volere, fino a pochi minuti prima.</p>
<p class="western" lang="it-IT" >Ancora un bacio appassionato, le labbra si separarono. Poi, le dita interruppero l'esplorazione, prima da una parte, poi dall'altra, quasi in sincronia. Arianna pos&ograve; la testa sulla spalla di Cassie, le palpebre socchiuse.</p>
<p class="western" lang="it-IT" >&ldquo;Dimmi... &egrave; stato cos&igrave; bello per te, ieri notte?&rdquo;</p>
<p class="western" lang="it-IT" >Cassie le accarezz&ograve; i capelli, tenendola stretta nel suo abbraccio. Un bacio sulla fronte.</p>
<p class="western" lang="it-IT" >&ldquo;Non sei stata male, ma lei era molto, molto pi&ugrave; esperta di te. Abbiamo fatto delle cose che avevo visto solo nei film! Mi dispiace, ma non sei ancora neppure lontanamente a quel livello... per&ograve; prometti bene.&rdquo;</p>
<p class="western" lang="it-IT" >&ldquo;Questo &egrave; un colpo basso...&rdquo;</p>
<p class="western" lang="it-IT" >&ldquo;Non mi piace raccontare bugie.&rdquo;</p>
<p class="western" lang="it-IT" >Arianna le strinse il capezzolo tra le dita, leccandolo delicatamente con la punta della lingua.</p>
<p class="western" lang="it-IT" >&ldquo;Possiamo stare cos&igrave; per sempre, Cassie?&rdquo;</p>
<p class="western" lang="it-IT" >&ldquo;Nude, abbracciate e sedute sulla terra sotto un ponte su un torrente in secca?&rdquo;</p>
<p class="western" lang="it-IT" >&ldquo;Insieme.&rdquo;</p>
<p class="western" lang="it-IT" >Cassie si esib&igrave; in uno dei suoi soliti sorrisi, il colorito del volto lentamente tornato alla normalit&agrave;.</p>
<p class="western" lang="it-IT" >&ldquo;Non sarebbe una cattiva idea...&rdquo;</p>
<p class="western" lang="it-IT" >Le mordicchi&ograve; l'orecchio, sussurrando.</p>
<p class="western" lang="it-IT" >&ldquo;... ma tu devi tornare a casa per cena, no?&rdquo;</p>
<p class="western" lang="it-IT" >&ldquo;... cena?!&rdquo;</p>
<p class="western" lang="it-IT" >Arianna salt&ograve; in piedi, si precipit&ograve; a cercare la sua borsa, frug&ograve; nervosamente tra i vestiti, estraendo infine il suo cellulare, fissando impotente l'ora visualizzata sul display.</p>
<p class="western" lang="it-IT" >Le sette meno dieci.</p>
<p class="western" lang="it-IT" >&ldquo;No, no, no! NO! Se non mi sbrigo, arriver&ograve; in ritardo!&rdquo;</p>
<p class="western" lang="it-IT" >Inizi&ograve; freneticamente a rivestirsi, sbagliando pi&ugrave; volte il verso della blusa e della gonna. Cassie rimase a guardare divertita, un sorrisetto malizioso stampato sul viso.</p>
<p class="western" lang="it-IT" >&ldquo;Oh, a quanto pare il tuo <em>per sempre </em>&egrave; durato ben poco.&rdquo;</p>
<p class="western" lang="it-IT" >Arianna allacci&ograve; le scarpe, inizi&ograve; maldestramente a correre verso la scaletta. Cassie allung&ograve; il braccio in direzione di Arianna, come per fermarla.</p>
<p class="western" lang="it-IT" >&ldquo;Ary, aspetta! Stai dimenticando i tuoi occhiali!!&rdquo;</p>
<p class="western" lang="it-IT" >Arianna si immobilizz&ograve; per un istante. Ponder&ograve; per un secondo, prima di rispondere con un sorriso radioso.</p>
<p class="western" lang="it-IT" >&ldquo;Tienili pure. Non ne ho mai avuto veramente bisogno. Li usavo per darmi un'aria da intellettuale e scoraggiare i ragazzi imbecilli a corteggiarmi. Fino ad oggi, hanno funzionato molto bene... ma ora non mi servono pi&ugrave;.&rdquo;</p>
<p class="western" lang="it-IT" >Detto questo, corse verso l'argine del fiume, con la segreta promessa di tornare il giorno dopo.</p>
<p class="western" lang="it-IT" >E provare di nuovo le stesse sensazioni.</p>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<h2 class="western" lang="it-IT"><b>A</b><sup><b>s</b></sup><sup><b>c</b></sup><sup><b>e</b></sup><sup><b>n</b></sup><sup><b>d</b></sup><sup><b>e</b></sup><sup><b>r</b></sup><sup><b>e</b></sup></h2>
<p class="western" lang="it-IT">Un tiro non gli avrebbe fatto male. Non troppo, perlomeno.</p>
<p class="western" lang="it-IT"><em>&Egrave; tutta salute, queste sono buone, dotto'.</em></p>
<p class="western" lang="it-IT">Certo come no? Ringiovaniscono pure e ti fanno guarire dal cancro. Ridanno la vista ai ciechi e guariscono persino i paralitici. Le sigarette elettroniche sono il nuovo Salvatore, sceso dal cielo per affrancare l'umanit&agrave; dai suoi mali, grazie ad una serie di miracoli di successo.</p>
<p class="western" lang="it-IT">Ci vuole coraggio per credere ad una cosa del genere. Molto coraggio.</p>
<p class="western" lang="it-IT">Spense la sigaretta e la ripose nella custodia. Doveva fare attenzione, ogni volta aveva la tentazione, il riflesso condizionato, di buttarla a terra e premere per bene col piede, in modo da spegnere il mozzicone. Il rischio di distruggere un aggeggino dal modico costo di una banconota verde era l'unico vero ostacolo all'esecuzione di quel gesto, cos&igrave; familiare. Si gratt&ograve; nervosamente la benda, l&agrave; dove una volta albergava un occhio verde abbastanza vispo. No, il suo Ges&ugrave; portatile non gli avrebbe restituito la vista; forse gli avrebbe addirittura bucato i polmoni. Chi poteva saperlo? Non erano stati ancora pubblicati studi accurati sulla pericolosit&agrave; o meno di quei surrogati all'estratto di nicotina.</p>
<p class="western" lang="it-IT"><em>Peggio che andare di notte.</em></p>
<p class="western" lang="it-IT">E, in effetti, ormai era quasi notte. Le otto e trentacinque di una generica sera di marzo. Avrebbe potuto essere comodamente sdraiato sul divano di casa sua, a pensare ai fatti suoi, sfogliando vecchi album di fotografie. E invece era l&igrave;, vestito del suo pesante giaccone invernale, di fronte ad un casolare abbandonato, circondato da mine di ottima fattura. Ne aveva testato la bont&agrave; di persona.</p>
<p class="western" lang="it-IT">&ldquo;<em>Lo abbiamo controllato quel casolare, Alex?&rdquo;</em></p>
<p class="western" lang="it-IT">&ldquo;<em>No, direi di no. Dev'essere un vecchio rifugio per pastori, o qualcosa del genere.&rdquo;</em></p>
<p class="western" lang="it-IT">&ldquo;<em>Non &egrave; che la ragazza che stiamo cercando potrebbe essersi rintanata l&igrave; dentro?&rdquo;</em></p>
<p class="western" lang="it-IT">&ldquo;<em>Dici?&rdquo;</em></p>
<p class="western" lang="it-IT">&ldquo;<em>Dico, dico. Provare non ci costa nulla, no?&rdquo;</em></p>
<p class="western" lang="it-IT">&ldquo;<em>Non ci scommetto niente.&rdquo;</em></p>
<p class="western" lang="it-IT"><em>Una boccata di fumo dalla pipa.</em></p>
<p class="western" lang="it-IT">&ldquo;<em>Io s&igrave;. Se non troviamo nulla l&agrave; dentro, mi compro una stramaledetta sigaretta elettronica e tento di smettere di fumare.&rdquo;</em></p>
<p class="western" lang="it-IT">&ldquo;<em>Ho la tua parola, Andrea?&rdquo;</em></p>
<p class="western" lang="it-IT">&ldquo;<em>Ovvio. Ti sembro il tipo di persona che scherza sulla sua pipa?&rdquo;</em></p>
<p class="western" lang="it-IT"><em>Scirea si muove, un passo alla volta.</em></p>
<p class="western" lang="it-IT">&ldquo;<em>Ehi, Andre... te ne devo raccontare una... anzi due. Ti ho gi&agrave; detto perch&eacute; voglio risolvere questo caso?&rdquo;</em></p>
<p class="western" lang="it-IT">&ldquo;<em>Forse s&igrave;. Mi avevi accennato qualcosina su... tua figlia?&rdquo;</em></p>
<p class="western" lang="it-IT"><em>Un alone di rassegnazione.</em></p>
<p class="western" lang="it-IT">&ldquo;<em>S&igrave;, lei. &Egrave; scomparsa due anni fa, modalit&agrave; analoghe a quelle di questa catena di rapimenti. Per fortuna, Studio Aperto non ha mai potuto occuparsi del caso, altrimenti finivo io in carcere per omicidio volontario. Immagina: il giornalista si avvicina &ndash; scusi, ma lei &egrave; preoccupato per sua figlia? &ndash; lei perdonerebbe il rapitore di sua figlia? &ndash; lei voleva bene a sua figlia? &ndash; BLAM! BLAM! BLAM! Tutti morti!&rdquo;</em></p>
<p class="western" lang="it-IT">&ldquo;<em>Se fossi un giudice ti assolverei, Alex. Con formula piena. Comunque... cos'altro volevi dirmi?&rdquo;</em></p>
<p class="western" lang="it-IT">&ldquo;<em>Ho conosciuto una ragazza. Ha circa vent'anni.&rdquo;</em></p>
<p class="western" lang="it-IT">&ldquo;<em>Sbaglio o sei trent'anni pi&ugrave; grande?&rdquo;</em></p>
<p class="western" lang="it-IT">&ldquo;<em>Cos'hai capito, imbecille? Volevo dirtelo perch&eacute; &egrave; parecchio strana. L'ho trovata in stato confusionale in mezzo ad una strada. Nuda. Non spiccicava nemmeno una parola, cos&igrave; l'ho aiutata, le ho dato due vestiti rattoppati che avevo in casa e ho cercato di cavarle qualche informazione.&rdquo;</em></p>
<p class="western" lang="it-IT">&ldquo;<em>Non mi sembra che tu ne abbia denunciato il ritrovamento. Avresti dovuto...&rdquo;</em></p>
<p class="western" lang="it-IT">&ldquo;<em>Ho gi&agrave; controllato le denunce di scomparsa ma nelle liste non ho trovato nessuna persona che le possa assomigliare. Preferisco aspettare ancora un po'.&rdquo;</em></p>
<p class="western" lang="it-IT">&ldquo;<em>Cosa sai di lei?&rdquo;</em></p>
<p class="western" lang="it-IT">&ldquo;<em>Solo il suo nome.&rdquo;</em></p>
<p class="western" lang="it-IT"><em>Scirea fa un altro passo.</em></p>
<p class="western" lang="it-IT">&ldquo;<em>Ah... e come si chiama?&rdquo;</em></p>
<p class="western" lang="it-IT">&ldquo;<em>Ev...&rdquo;</em></p>
<p class="western" lang="it-IT"><em>Un'esplosione. Scirea salta in aria. Sassi, ghiaia, schegge di legno in volo. Una raggiunge l'occhio destro. Blackout.</em></p>
<p class="western" lang="it-IT">Gi&agrave;, come si chiamava quella ragazza? Ev... qualcosa. Evelina? Evanora? Eva? Non ce n'erano molti nomi che iniziavano in quel modo. Certo, se si fosse chiamata proprio Eva, sarebbe stata una bella coincidenza.</p>
<p class="western" lang="it-IT"><em>Eva</em>.</p>
<p class="western" lang="it-IT">Ne aveva conosciuta una, di ragazza con quel nome. Una bella ragazza dai capelli rossi, piena di vita, un po' bizzarra, ma a modo. Appassionata di cinema, forse un po' troppo. Blackout. Niente, meglio lasciar perdere.</p>
<p class="western" lang="it-IT">&ldquo;Perch&eacute; sono venuto qui?&rdquo;</p>
<p class="western" lang="it-IT"><em>Non chiederlo a me, mica te l'ho detto io. </em></p>
<p class="western" lang="it-IT">Sei tornata, quindi?</p>
<p class="western" lang="it-IT"><em>Pensavi che potessi andarmene? No, una voce che si rispetti pu&ograve; solo stare zitta per un po', mai spegnersi del tutto. </em></p>
<p class="western" lang="it-IT">Gi&agrave;, hai ragione. Ho sentito la tua mancanza. Ora, per&ograve;, muta. Ho da fare.</p>
<p class="western" lang="it-IT">Si avvicin&ograve; alla staccionata, senza fretta. Il nastro plastificato rosso a righe bianche era leggermente sbiadito, ma sembrava essere ancora in buone condizioni. Lo ignor&ograve;, per il momento: il suo obiettivo era un altro. Esamin&ograve; accuratamente il cespuglio pi&ugrave; vicino al nastro di protezione e ne estrasse una piccola telecamera, di quelle col grandangolo. Colleg&ograve; il suo palmare all'apparecchio e scaric&ograve; i dati nella memoria interna. Le ultime dieci ore di riprese erano a sua completa disposizione. Cancell&ograve; tutti i dati contenuti nel disco rigido del dispositivo, poi lo risistem&ograve; con cura, in modo che fosse invisibile dall'esterno. Si allontan&ograve; con tranquillit&agrave; e si diresse verso la sua automobile &ndash; una Fiat Panda 4x4 con evidenti traumi alla carrozzeria, risalenti al periodo in cui...</p>
<p class="western" lang="it-IT"><em>No, lasciamo stare.</em></p>
<p class="western" lang="it-IT">Apr&igrave; la portiera e si sedette al posto del guidatore. Inser&igrave; la sicura, in modo da evitare che qualche balordo potesse aprire le portiere dall'esterno, poi si sdrai&ograve; &ndash; letteralmente &ndash; sul sedile. Dieci ore di registrazione. Troppe. Anche volendo, non avrebbe potuto esaminarle da solo in un tempo ragionevole. Erano quasi le nove, troppo tardi per mobilitare i suoi agenti. Scroll&ograve; le spalle con noncuranza.</p>
<p class="western" lang="it-IT">&ldquo;Pazienza, ci dar&ograve; un'occhiata domani.&rdquo;</p>
<p class="western" lang="it-IT"><em>Certo. Cos&igrave; lasci al colpevole la possibilit&agrave; di farla franca. </em></p>
<p class="western" lang="it-IT">Non ti avevo detto di stare zitta?</p>
<p class="western" lang="it-IT"><em>Non ho saputo resistere. </em></p>
<p class="western" lang="it-IT">Cosa dovrei fare, secondo te?</p>
<p class="western" lang="it-IT"><em>Lo sai gi&agrave;. Non c'&egrave; bisogno che te lo dica una vocina nella tua testa. </em></p>
<p class="western" lang="it-IT">Sospir&ograve;. Dieci ore di straordinario non pagato. Una bella seccatura.</p>
<p class="western" lang="it-IT">&ldquo;Dovr&ograve; tornare a casa, se voglio provarci. Il mio tablet non ha autonomia sufficiente.&rdquo;</p>
<p class="western" lang="it-IT">Riport&ograve; il sedile all'inclinazione corretta, gir&ograve; la chiave, accese le luci, innest&ograve; la prima. Il rombo familiare del motore perme&ograve; l'aria, sovrastando per un attimo il vento, una dolce tramontana che scompigliava le fronde degli alberi. Afferr&ograve; il volante con entrambe le mani, premette sull'acceleratore, part&igrave; alla volta del centro cittadino.</p>
<p class="western" lang="it-IT"><em>Prima arrivo a casa, meglio &egrave;</em>.</p>
<p class="western" lang="it-IT"><br /><br /></p>
<p class="western" lang="it-IT" align="CENTER">**</p>
<p class="western" lang="it-IT" align="CENTER"><br /><br /></p>
<p class="western" lang="it-IT">Finestre chiuse, porte chiuse, sacchetti di patatine sparsi sul tavolo, un panino alla mortadella, thermos a portata di mano, televisore acceso. Premette il tasto play sul telecomando e si prepar&ograve; ad una lunga attesa &ndash; come in uno di quei film d'autore in cui per mezz'ora non succede nulla.</p>
<p class="western" lang="it-IT">Immagine in bianco e nero, leggermente disturbata da un trascurabile effetto neve. Qualit&agrave; sufficiente ad apprezzare i dettagli. Svit&ograve; il tappo del contenitore stagno, riemp&igrave; una tazzina di caff&egrave; e ne bevve il contenuto con poca convinzione. Se avesse avuto anche solo un briciolo di fortuna, avrebbe potuto ricavare informazioni molto utili da quella sequenza di inquadrature fisse monocromatiche.</p>
<p class="western" lang="it-IT">Nelle due ore successive catalog&ograve; un cinghiale, quattro specie di fringuello, due scoiattoli e poco altro. Animali del bosco, intenti a farsi i comodi loro nei pressi del capanno abbandonato. Se fossero stati essere umani, non avrebbero varcato il recinto di plastica. Dopo aver letto quei cartelli dal tono leggermente allarmante &ndash; qualcosa del tipo <em>campo minato: attenzione, pericolo di morte &ndash;</em> chi l'avrebbe fatto, se non un ubriaco od un incosciente?</p>
<p class="western" lang="it-IT"><em>S&igrave;, certo! Figuriamoci se questo &egrave; veramente un campo minato! &Egrave; tutta una bufala, ci stanno prendendo in giro! Ne sono cos&igrave; sicuro che ci ballo sopra. Guardate! </em></p>
<p class="western" lang="it-IT">Prima pagina dei giornali: esplode mina, ragazzo di venticinque anni perde l'uso delle gambe. E gli era andata ancora bene. I genitori avevano intentato una causa nei confronti del comune, della provincia, della regione... ma si sa come vanno a finire certe cose.</p>
<p class="western" lang="it-IT"><em>Il pericolo non era segnalato! </em></p>
<p class="western" lang="it-IT">No, avete ragione. Quei cartelli sparsi in giro nell'arco di venti chilometri sono l&igrave; solo per ragioni estetiche, cos&igrave; come il filo spinato e il nastro di protezione.</p>
<p class="western" lang="it-IT">Signora, se suo figlio &egrave; un deficiente, noi cosa ci possiamo fare?</p>
<p class="western" lang="it-IT">Una bella risposta, chiara, trasparente, limpida come l'acqua: l'unica che le istituzioni non avrebbero potuto produrre. Per la cronaca, il giudice per le indagini preliminari aveva considerato il ricorso inammissibile. Era gi&agrave; qualcosa, ma non troppo. Sicuramente sarebbero tornati alla carica.</p>
<p class="western" lang="it-IT">Sospir&ograve;.</p>
<p class="western" lang="it-IT">Avrebbe dovuto concentrarsi sul video, non divagare in quel modo ma, dopo centoventi minuti di fermo immagine, se non trovi qualcosa da fare ti salta in aria il cervello.</p>
<p class="western" lang="it-IT">Un'altra ora trascorsa.</p>
<p class="western" lang="it-IT">Nulla di fatto. Animaletti del bosco, foglie trasportate dal vento, il cinghiale di prima. Nessun movimento. Osserv&ograve; il lento movimento delle lancette dell'orologio: l'una di notte. Ancora nessuna novit&agrave;. La telecamera era stata piazzata alle dieci del mattino circa, per cui nel filmato dovevano essere le tredici passate.</p>
<p class="western" lang="it-IT">Chiss&agrave; se all'ora di pranzo...</p>
<p class="western" lang="it-IT">Sgran&ograve; l'occhio.</p>
<p class="western" lang="it-IT">Un movimento. La maniglia si abbassa, la porta del capanno si apre, trascorrono un paio di interminabili secondi, la porta si richiude, la maniglia torna in posizione. Premette il tasto di riavvolgimento per analizzare nuovamente la sequenza. La maniglia, la porta... si erano mosse senza alcun intervento esterno. Svit&ograve; il tappo del thermos, riemp&igrave; una tazzina e bevette un caff&egrave;, tutto d'uno fiato.</p>
<p class="western" lang="it-IT"><em>O sono completamente scemo, oppure qui c'&egrave; qualcosa che non quadra. </em></p>
<p class="western" lang="it-IT">La maniglia si abbassa, la porta si apre, resta aperta per due, tre secondi, si richiude, la maniglia torna in posizione. Non poteva essere uno scherzo del vento, i movimenti erano troppo precisi e regolari. Qualcuno &ndash; o qualcosa &ndash; aveva aperto quella porta, probabilmente dall'interno.</p>
<p class="western" lang="it-IT"><em>Dall'interno? Non ne sono cos&igrave; sicuro, ho avuto la sensazione che fosse proprio il contrario. </em></p>
<p class="western" lang="it-IT">Gi&agrave;, ma non c'&egrave; nessuno fuori, nessuno che abbia potuto farlo.</p>
<p class="western" lang="it-IT"><em>Non posso darti torto. </em></p>
<p class="western" lang="it-IT">Allora, l&agrave; dentro c'&egrave; qualcuno. Aspettiamo, magari ora esce.</p>
<p class="western" lang="it-IT"><em>Magari.</em></p>
<p class="western" lang="it-IT">Trascorse un'altra ora di fronte ad una serie di immagini fisse, prive di sonoro. Una maratona del genere avrebbe sfiancato chiunque, ma quando finalmente hai trovato un indizio, l'adrenalina entra in circolo e ti dimentichi persino di dormire. Poteva forse sprecare un'occasione simile?</p>
<p class="western" lang="it-IT">Certo che no.</p>
<p class="western" lang="it-IT">Ed ecco che accade di nuovo: la maniglia si piega, la porta si apre &ndash; evidentemente dall'interno &ndash; e...</p>
<p class="western" lang="it-IT">Basta, si chiude. Non ne esce nessuno.</p>
<p class="western" lang="it-IT">Nethanienko non trattenne una mezza bestemmia. Chi &egrave; che poteva divertirsi ad aprire e chiudere porte senza motivo particolare? Un disturbato mentale con problemi psichici?! C'era davvero qualcuno, in quel maledetto casolare?</p>
<p class="western" lang="it-IT"><em>Stai calmo, Andrea. Non c'&egrave; bisogno di scomporsi. Hai gi&agrave; scoperto qualcosa, no? Il capanno non &egrave; cos&igrave; abbandonato come sembra. Chiunque si muova al suo interno, conosce precisamente l'ubicazione delle mine, non c'&egrave; altra spiegazione. Quindi ci sono solo due possibilit&agrave;: o ha trovato un percorso sicuro utilizzando un metal detector &ndash; ma sarebbe comunque rischioso, senza lasciare qualche piccolo segno per terra &ndash; oppure ce le ha messe lui. Sai cosa significa? Che la morte di Scirea sarebbe imputabile non pi&ugrave; al caso ma a questo fantomatico individuo, asserragliato in una casupola di quaranta metri quadrati, un individuo con qualcosa da nascondere, qualcosa che probabilmente si &egrave; premurato di far sparire quando Alessandro ci ha lasciato le penne. Suona credibile? </em></p>
<p class="western" lang="it-IT">&Egrave; precisamente la conclusione a cui sono arrivato.</p>
<p class="western" lang="it-IT"><em>Cosa faresti, se fossi in lui? </em></p>
<p class="western" lang="it-IT">Probabilmente romperei la telecamera, facendolo passare per un incidente. Nel frattempo, cambierei covo, o mi preparerei a farlo.</p>
<p class="western" lang="it-IT"><em>Okay. Dici che &egrave; il caso di visionare il resto del materiale? </em></p>
<p class="western" lang="it-IT">Purtroppo s&igrave;.</p>
<p class="western" lang="it-IT">Nethanienko riusc&igrave; a vincere la sua strenua lotta contro il sonno, continuando imperterrito a visionare immagini per le cinque ore successive. Un thermos di caff&egrave; da quattrocento centilitri, rigorosamente vuoto, osservava sconsolato le borse che si erano formate sotto i suoi occhi. I sacchetti di patatine giacevano accatastati qua e l&agrave;, privi sia di forma che di consistenza. Certamente, quella notte non sarebbe rientrata nella top-ten delle sue serate migliori.</p>
<p class="western" lang="it-IT"><em>Per&ograve; hai degli indizi. </em></p>
<p class="western" lang="it-IT">Gi&agrave;, degli indizi. Indizi pesanti. Afferr&ograve; malamente un foglio di carta su cui si era segnato due o tre osservazioni con tanto di tempistica precisa e lo rilesse, cercando di decifrare la sua stessa scrittura.</p>
<p class="western" lang="it-IT"><em>Dunque, vediamo...</em></p>
<p class="western" lang="it-IT">ore 10:04 &ndash; inizio registrazione</p>
<p class="western" lang="it-IT">ore 13:08 &ndash; la porta si apre per la prima volta. Nessun dettaglio interessante;</p>
<p class="western" lang="it-IT">ore 14:31 &ndash; la porta si apre per la seconda volta. Nessun dettaglio interessante;</p>
<p class="western" lang="it-IT">ore 16:18 &ndash; la porta si apre per la terza volta. Si intravede un luccichio, il riflesso del Sole su un pannello lucido (uno specchio?);</p>
<p class="western" lang="it-IT">ore 18:12 &ndash; la porta si apre per la quarta volta. Per un secondo si intravede una figura femminile comparire dal busto in su (verificarne l'identit&agrave;!);</p>
<p class="western" lang="it-IT">ore 19:40 &ndash; la porta si apre per la quinta e ultima volta. Nessun dettaglio utile;</p>
<p class="western" lang="it-IT">ore 20:32 &ndash; fine della registrazione.</p>
<p class="western" lang="it-IT">Cinque eventi significativi nell'arco di dieci ore.</p>
<p class="western" lang="it-IT">Un buon numero, in fondo.</p>
<p class="western" lang="it-IT">Il pi&ugrave; interessante era il quarto: sullo sfondo, durante l'apertura della porta, compariva una ragazza. Era impossibile sbagliarsi su quel punto, il fermo immagine era nitido e il filmato possedeva una qualit&agrave; sufficiente a distinguere alcuni dettagli anatomici. Poteva essere una delle giovani scomparse? Era un'ipotesi come un'altra, dopotutto, ma particolarmente promettente.</p>
<p class="western" lang="it-IT">Sorrise nervosamente.</p>
<p class="western" lang="it-IT">In meno di dodici ore era passato dal non avere indizi di sorta a possedere una traccia concreta, una traccia utile a risolvere non solo il caso di rapimento, ma assicurare anche l'assassino di Scirea alla giustizia. Una progressione incredibile, degna del miglior detective di un romanzo giallo. Certo, aveva avuto anche una discreta dose di fortuna, la felice intuizione di un suo agente, la telecamera piazzata nel punto giusto al momento giusto... ma anche una notevole intraprendenza. Non era da tutti perdere un'intera notte di sonno solo per visionare un filmato di sorveglianza. O forse era meglio chiamarla stupidit&agrave;? Avrebbe potuto controllare con calma il nastro il giorno dopo, assieme ai suoi uomini, dividendo il lavoro. Per esaminare tutte le dieci ore di registrazione ne sarebbero bastate circa tre... ma forse, sapendo in anticipo quali erano i punti di interesse, avrebbero potuto concentrarsi solo su quelli. Un bel risparmio di tempo.</p>
<p class="western" lang="it-IT">Fiss&ograve; pigramente l'orologio. Erano le sei e mezza di mattina. Poteva permettersi ben due ore di sonno.</p>
<p class="western" lang="it-IT">Senza rimorsi, si adagi&ograve; sul divano, ad occhio chiuso. La sveglia era puntata, nessun problema.</p>
<p class="western" lang="it-IT">Mentre la sua mente scivolava nel mondo dei sogni, il suo cervello riusc&igrave; ad elaborare un ultimo pensiero. Se tutto fosse andato come previsto, la sua sarebbe stata un'ascensione bella e buona nell'olimpo degli Sherlock Holmes.</p>
<p class="western" lang="it-IT">Certo, come no? Per&ograve; Sherlock Holmes mica ce l'aveva una vocina che gli parlava nella testa...</p>
<p class="western" lang="it-IT">Gi&agrave;, gi&agrave;. Lui aveva il dottor Watson.</p>
<p class="western" lang="it-IT">Ma &egrave; solo una questione di gusti, in fondo.</p>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<h2 class="western" lang="it-IT">&lt;In <b>Black</b>'n'<b>White</b>&gt;</h2>
<p class="western" lang="it-IT" align="CENTER">&nbsp;</p>
<p class="western" lang="it-IT" >&nbsp;</p>
<p class="western" lang="it-IT">&ldquo;Spero lo stufato sia di tuo gradimento, Arianna.&rdquo;</p>
<p class="western" lang="it-IT">&ldquo;S&igrave;, pap&agrave;. Grazie mille.&rdquo;</p>
<p class="western" lang="it-IT">&ldquo;Dopo l'incidente di oggi pomeriggio, ti meriti un po' di tranquillit&agrave;.&rdquo;</p>
<p class="western" lang="it-IT">Gi&agrave;, l'<em>incidente</em>. Una scusa semi-decente per giustificare il misero stato dei suoi abiti: un camion scoperto che trasportava sabbia per il rifacimento del litorale era transitato ad alta velocit&agrave; mentre lei si trovava a bordo strada, inondandola di polvere dalla testa ai piedi. Una eventualit&agrave; non troppo implausibile, dopotutto, anche se estremamente distante dalla realt&agrave;. Suo padre aveva rimuginato qualcosa sul chiamare la societ&agrave; per fare una tremenda lavata di capo al responsabile &ndash; e magari fargli perdere il posto, ma Arianna lo aveva convinto a desistere. Sua madre si era limitata a lamentarsi ad alta voce di come qualcuno avrebbe potuto vederla conciata in quel modo, minando l'immagine perfetta della sua famiglia.</p>
<p class="western" lang="it-IT">Tipi severi, i suoi genitori. Troppo appiccicosi. Non le avevano mai permesso di frequentare qualcuno al di fuori di un cerchio ristretto di amicizie approvate, con tanto di pedigree. Non le avevano permesso di uscire con alcun ragazzo, rimarcando come <em>sarebbero venuti a sapere </em>se si fosse appartata con qualcuno. Una prigione dorata, la sua, una prigione dalla quale non aveva mai tentato di uscire seriamente. Vivere nella bambagia non le dispiaceva, in fondo. Almeno, prima di conoscere Cassie.</p>
<p class="western" lang="it-IT">Suo padre mand&ograve; gi&ugrave; un boccone, poi fiss&ograve; la figlia negli occhi.</p>
<p class="western" lang="it-IT">&ldquo;Oggi pomeriggio, mi ha telefonato Martina, la tua compagna di corso. Mi ha detto che dovevate vedervi, ma all'improvviso hai fatto saltare tutto. Mi ha chiamato per chiedermi se &ndash; parole sue &ndash; ti ho proibito, per qualche motivo, di frequentarla. Cosa che io non ho assolutamente fatto. Posso sapere perch&eacute; hai cambiato programma?&rdquo;</p>
<p class="western" lang="it-IT">Erano solo loro due, seduti al tavolo. La madre era uscita per la lezione serale di aerobica e non avrebbe fatto ritorno prima delle dieci di sera. Arianna ringrazi&ograve; sottovoce di dover affrontare lo sguardo inquisitore di uno solo dei suoi genitori e si prepar&ograve; alla controffensiva.</p>
<p class="western" lang="it-IT">&ldquo;Mi ero dimenticata di un impegno pi&ugrave; urgente, tutto qui.&rdquo;</p>
<p class="western" lang="it-IT">&ldquo;Ha a che fare con quella perdigiorno che ti importuna da un paio di mesi?&rdquo;</p>
<p class="western" lang="it-IT">Il cuore di Arianna salt&ograve; un battito. Il padre se ne accorse, incroci&ograve; le mani sotto il mento.</p>
<p class="western" lang="it-IT">&ldquo;Una squilibrata, pazza da legare, che non studia e non lavora. Una piaga della societ&agrave; che, per qualche motivo, ha iniziato a ronzarti attorno come un'ape al fiore. Stiamo parlando di lei, non &egrave; vero?&rdquo;</p>
<p class="western" lang="it-IT">&ldquo;S&igrave;, stiamo parlando di lei. Le avevo promesso di aiutarla a comprarsi un vestito.&rdquo;</p>
<p class="western" lang="it-IT">&ldquo;Quella zecca ti ha chiesto dei soldi?!&rdquo;</p>
<p class="western" lang="it-IT">&ldquo;No, assolutamente no! Anzi, ha pagato tutto lei! Voleva solo un consiglio femminile sui colori... e mi ha chiesto di scattarle una foto. Credo volesse inviarla ad un suo parente, o almeno cos&igrave; ho capito.&rdquo;</p>
<p class="western" lang="it-IT">Una somma di bugie e realt&agrave;, mescolate assieme senza quasi pensare. L'unico modo per nascondersi. Suo padre la fiss&ograve; severo.</p>
<p class="western" lang="it-IT">&ldquo;Non ti avevo formalmente proibito di frequentarla?&rdquo;</p>
<p class="western" lang="it-IT">&ldquo;S&igrave;, lo avevi fatto.&rdquo;</p>
<p class="western" lang="it-IT">&ldquo;Perch&eacute; hai disobbedito ai miei ordini?&rdquo;</p>
<p class="western" lang="it-IT">Arianna si alz&ograve; dalla sedia, sbatt&eacute; entrambe le mani sul tavolo.</p>
<p class="western" lang="it-IT">&ldquo;Perch&eacute; era la cosa giusta da fare! Io... io dovevo, volevo rivederla!&rdquo;</p>
<p class="western" lang="it-IT">L'uomo rimase in silenzio, scrutando l'espressione decisa della figlia.</p>
<p class="western" lang="it-IT">&ldquo;Pap&agrave;, tu non hai mai deciso di fare qualcosa contro il volere dei tuoi genitori? Non hai mai pensato con la tua testa? Ordinami quello che vuoi e io lo far&ograve;, comportandomi da brava bimba obbediente. Ma non proibirmi di frequentare Cassie, perch&eacute; far&ograve; comunque di testa mia!&rdquo;</p>
<p class="western" lang="it-IT">&ldquo;Farai di testa tua...&rdquo;</p>
<p class="western" lang="it-IT">Una pacca sulla zazzera castana della figlia. Un gesto di amore paterno.</p>
<p class="western" lang="it-IT">&ldquo;Era da tempo che volevo sentirti dire queste parole.&rdquo;</p>
<p class="western" lang="it-IT">Arianna not&ograve; qualcosa che aveva visto raramente sul volto arcigno del genitore: un sorriso genuino. Non tirato, o di circostanza. Un sorriso vero.</p>
<p class="western" lang="it-IT">Senza dire altro, termin&ograve; di ingollare lo stufato, per poi dirigersi verso le scale per il primo piano.</p>
<p class="western" lang="it-IT">&ldquo;Devo... devo studiare per un esame. Torno a salutarti prima di andare a dormire.&rdquo;</p>
<p class="western" lang="it-IT">&ldquo;Solo un secondo, Arianna.&rdquo;</p>
<p class="western" lang="it-IT">La ragazza si ferm&ograve; all'istante.</p>
<p class="western" lang="it-IT">&ldquo;Prima mi hai chiesto se non ho mai fatto qualcosa contro il volere dei miei genitori...&rdquo;</p>
<p class="western" lang="it-IT">&ldquo;E?&rdquo;</p>
<p class="western" lang="it-IT">&ldquo;Beh, ho sposato tua madre.&rdquo;</p>
<p class="western" lang="it-IT">Detto questo, il padre si mise a sedere sulla poltrona, iniziando a leggere il quotidiano. Era impossibile scorgere la sua espressione, da dietro le pagine accartocciate, ma Arianna avrebbe scommesso di aver udito una risatina soffocata.</p>
<p class="western" lang="it-IT"><em>Impossibile</em>, pens&ograve;.</p>
<p class="western" lang="it-IT">Poi, si infil&ograve; in camera sua e chiuse la porta.</p>
<p class="western" lang="it-IT"><br /><br /></p>
<p class="western" lang="it-IT" align="CENTER">**</p>
<p class="western" lang="it-IT" align="CENTER"><br /><br /></p>
<p class="western" lang="it-IT">Arianna si mise comoda, sdraiata sul letto, in slip e maglietta. Non riusciva ancora ad afferrare del tutto quanto accaduto durante il pomeriggio. Le sue dita avevano provato a risvegliare qualcosa, ma l'autoerotismo appena accennato a cui si era sottoposta non era riuscito a soddisfarla. Non dopo quello che aveva provato sulla propria pelle, almeno. Si ripul&igrave; con un fazzoletto, poi estrasse un volumetto sciupato dalla borsetta.</p>
<p class="western" lang="it-IT">Ufficialmente, doveva terminare un saggio di economia del turismo sullo sviluppo del ponente ligure nel secondo dopoguerra; in pratica, sarebbe stata solo una copertura. Arianna accarezz&ograve; con lo sguardo la copertina del fumetto prestatole da Cassie, un tratto di disegno morbido, espressivo... qualcosa con cui non era mai entrata in contatto. Non aveva mai letto un manga, non ne aveva mai avuto occasione. Considerava il fumetto un passatempo per bambini, un modo per non crescere.</p>
<p class="western" lang="it-IT">Era stata condizionata a pensarla in questo modo, da quello stesso, enigmatico genitore che stava leggendo il giornale al piano di sotto e non si era accorto dei gemiti sommessi provenienti dalla sua camera. L'insonorizzazione era ottima, per fortuna: era stata una richiesta di sua madre, per permetterle di studiare anche durante una serie interminabile di lavori in corso che avevano dissestato il quartiere per alcuni mesi. I lavori erano terminati da un pezzo, ma l'insonorizzazione era rimasta.</p>
<p class="western" lang="it-IT">Arianna analizz&ograve; nei dettagli la copertina, quel mondo cos&igrave; alieno che aveva solo ammirato da lontano. I capelli biondo cenere del personaggio sulla sinistra, ancora privo di un nome, gli occhi gelidi del ragazzo sulla destra... un mondo diverso, con cui fare conoscenza. Avrebbe potuto interessarla <em>veramente</em>? Forse no. Dopotutto, Cassie aveva gusti completamente diversi dai suoi, ma valeva la pena provare.</p>
<p class="western" lang="it-IT">Apr&igrave; il volumetto dall'ultima pagina, sfogliandolo da destra verso sinistra.</p>
<p class="western" lang="it-IT">Come previsto, le pagine erano in bianco e nero, animate da intense sfumature di grigio. Si sdrai&ograve; sul letto ed incominci&ograve; ad assaporare la vicenda, vignetta dopo vignetta. In pratica era la storia di una diciottenne di nome Ellie, incapace di vedere a colori. Tutto il suo mondo era in bianco &egrave; nero, persone, cose, animali. Poco per volta, faceva la sua comparsa un altro personaggio, Karel Reiter, detto Mizar, il biondo della copertina. Mizar pedinava Ellie per ordine di uno scienziato, il dottor Loocke, che sembrava essere interessato a lei per motivi ignoti. Pagina dopo pagina, l'intreccio si complicava, con l'introduzione di Sasha Cherenkov, il tizio dai capelli bianchi e gli occhi gelidi che brandiva due granate inesplose come mazze, ed Ewan McLeod, un agente di polizia un po' particolare, con i capelli appuntiti e gli occhi neri. Sasha iniziava a rapire persone, McLeod doveva indagare sulla loro scomparsa. A met&agrave; della storia, Ellie veniva catturata da Sasha e portata al dottor Loocke. Lo scienziato la sottoponeva ad una serie interminabile di esperimenti, senza mai farsi vedere in volto. Mizar ed Ellie entravano in contatto ed imparavano a fidarsi l'uno dell'altra. Scena culmine con Mizar che spiega alla ragazza di essere destinato a morire, visto che i suoi polmoni artificiali hanno una carica limitata.</p>
<p class="western" lang="it-IT">Dissolvenza.</p>
<p class="western" lang="it-IT">Il dottore prepara un'arca orbitale con cui salvare due animali per ognuna delle specie terrestri pi&ugrave; importanti, eccetto l'uomo. Ellie &egrave; una sua creatura, progettata in modo da incubare un tremendo virus tubercolotico, in grado di sterminare il genere umano <em>per il bene del mondo</em>. Ewan raggiunge il covo di Loocke, lotta con Sasha &ndash; baionetta contro mazze &ndash; e lo ferisce a morte. Sasha vuota il sacco, gli permette di raggiungere il mandante dei rapimenti. Nel frattempo, Mizar porta via Ellie con s&eacute;, le grida <em>gli altri come te sono gi&agrave; stati uccisi. La prossima sei tu! </em></p>
<p class="western" lang="it-IT">Distrugge i robot di guardia con la spada elettrizzata, si fa largo all'interno della prigione. La porta via, scappano! Scappano! Ma Mizar si accascia a terra.</p>
<p class="western" lang="it-IT"><em>Mizar! Mizar! Rispondimi, ti prego! </em>&ndash;<em> Non pu&ograve; farlo. Gli ho spento i polmoni. </em></p>
<p class="western" lang="it-IT">Loocke compare dal nulla, tenta di riprendere Ellie. Mizar, con uno scatto disperato lo blocca, prima di esalare l'ultimo respiro.</p>
<p class="western" lang="it-IT">Dissolvenza!</p>
<p class="western" lang="it-IT"><em>Non ora! Non proprio ora! </em></p>
<p class="western" lang="it-IT">Sasha, morente, ride, ride! Un ghigno malefico si stampa sul suo volto. Flashback sulla sua vita. L'infanzia, il missile che colpisce casa sua, l'ossessione per gli esplosivi, per le granate, per la dinamite. Sasha &egrave; in agonia, ma continua a ridere, panoramica sui suoi occhi, zoom in silenzio: sulla sua pupilla, la stazione spaziale di Loocke, l'Arca.</p>
<p class="western" lang="it-IT"><em>Cosa vuol dire?</em></p>
<p class="western" lang="it-IT">Cambio di scena. Ellie fugge terrorizzata, fugge vestita solo della camicia di forza con cui l'hanno imprigionata. Corre sotto la pioggia, pensando a Mizar, inciampa! Cade, cade! Passi? Un uomo si avvicina.</p>
<p class="western" lang="it-IT"><em>Adesso la riprendono! </em></p>
<p class="western" lang="it-IT">No, &egrave; McLeod! La aiuta, la porta via con s&eacute;, al sicuro. Loocke si libera del cadavere di Mizar, &egrave; comunque soddisfatto, il virus &egrave; pronto, deve solo liberarlo. Osserva la sua stazione spaziale dagli schermi.</p>
<p class="western" lang="it-IT"><em>Un momento... cosa sta... </em></p>
<p class="western" lang="it-IT">L'Arca esplode, con tutti i suoi occupanti, nel silenzio del cosmo. Loocke grida disperato. Sasha? <em>Questo botto sar&agrave; bello grande, eh! Sar&agrave; il mio miglior fuoco d'artificio! </em></p>
<p class="western" lang="it-IT"><em>Aveva messo una bomba sulla stazione?! Ma certo! &Egrave; ossessionato dalle esplosioni!</em></p>
<p class="western" lang="it-IT">Monologo di Loocke, <em>tutto &egrave; perduto, senza l'Arca, il progetto Pandora fallisce.</em> Ingoia il contenuto della fialetta che ha in mano, attiva l'autodistruzione delle cisterne, poi si spara. I morti non possono diffondere un contagio inutile. Chiusura sugli occhi di Mizar, aperti. Sembra felice.</p>
<p class="western" lang="it-IT">Cambio di scena, due anni dopo.</p>
<p class="western" lang="it-IT">Ellie ai giardini comunali con in braccio un bambino biondo.</p>
<p class="western" lang="it-IT"><em>Non mi dirai che... </em></p>
<p class="western" lang="it-IT">I tratti del viso del piccolo assomigliano a quelli di Mizar. Ellie sorride, sorride perch&eacute; pu&ograve; capire i colori, li vede come emozioni e li associa ai toni di grigio. Sorride anche al suo bimbo, poi alza lo sguardo al cielo.</p>
<p class="western" lang="it-IT"><em>Sai, Mizar? Un colore ho imparato a riconoscerlo anch'io. Quello della speranza. </em></p>
<p class="western" lang="it-IT">Dissolvenza sul tramonto, primo piano sugli occhi chiusi del bambino. Gli occhi si aprono, pagina completamente bianca.</p>
<p class="western" lang="it-IT">Fine.</p>
<p class="western" lang="it-IT">Arianna chiuse il fumetto in estasi. L'aveva divorato, tutto d'un fiato, senza fermarsi un attimo, non era riuscita a scollare gli occhi da quei disegni.</p>
<p class="western" lang="it-IT">Perch&eacute; vergognarsi di leggere manga, se erano cos&igrave; belli?</p>
<p class="western" lang="it-IT">Incominci&ograve; a sfogliarlo, dalla prima pagina, dalla prima scena. Sicuramente aveva mancato dei dettagli, sarebbe stato bello rileggerlo tutto, con calma e tranquillit&agrave;.</p>
<p class="western" lang="it-IT">Dall'inizio, di nuovo!</p>
<p class="western" lang="it-IT">La stessa sensazione di meraviglia, di stupore...</p>
<p class="western" lang="it-IT"><em>Bello, bello davvero! E io che ho sempre rifiutato di comprare fumetti... </em></p>
<p class="western" lang="it-IT">Un segno sull'angolo bianco di una pagina? Non ci aveva fatto caso, ad una prima lettura, era troppo impegnata a seguire la storia. Una scritta, a caratteri microscopici, in corsivo, tracciata con inchiostro nero. Sembravano i tratti di una stilografica, sicuramente non facevano parte del volume.</p>
<p class="western" lang="it-IT"><em>Un messaggio?</em></p>
<p class="western" lang="it-IT">La grafia era pessima, ma qualcosa si poteva capire.</p>
<p class="western" lang="it-IT">&ldquo;Cosa dice qui? C'&egrave; una data...&rdquo;</p>
<p class="western" lang="it-IT"><em>Venticinque dicembre. Sono qui. Di nuovo. &Egrave; strano. Difficile. Parlo a fatica. Alessandro mi ha regalato questo fumetto. Ci aggiunger&ograve; qualche nota qua e l&agrave;. </em></p>
<p class="western" lang="it-IT">&ldquo;Cassie?&rdquo;</p>
<p class="western" lang="it-IT">Sfogli&ograve; con attenzione il volumetto in cerca di altre annotazioni.</p>
<p class="western" lang="it-IT">&ldquo;Ecco qui.&rdquo;</p>
<p class="western" lang="it-IT"><em>Due gennaio. Ho una giacca e delle scarpe, ora. Sono belle, difettose come me. Mi sento molto come Ellie. Non ricordo il sapore del cibo, voglio provare.</em></p>
<p class="western" lang="it-IT">&ldquo;Cosa significa... <em>non ricordo il sapore del cibo</em>? Dal venticinque dicembre al due gennaio non ha mangiato? Ma che cavolo... ?! Dev'essere uno dei suoi soliti scherzi.&rdquo;</p>
<p class="western" lang="it-IT">Prosegu&igrave; senza indugio.</p>
<p class="western" lang="it-IT"><em>Sette gennaio. Ho mangiato un panino al prosciutto. Ho conosciuto Arianna. L'ho baciata. Strano. L'idea mi fa schifo. &Egrave; strana anche lei, per&ograve; mi piace.</em></p>
<p class="western" lang="it-IT">&ldquo;Okay, questo torna con quanto ricordavo...&rdquo;</p>
<p class="western" lang="it-IT">Avanti!</p>
<p class="western" lang="it-IT"><em>Nove gennaio. &Egrave; morto Alessandro. Ucciso da una mina. Sono triste. </em></p>
<p class="western" lang="it-IT">Avanti!</p>
<p class="western" lang="it-IT"><em>Sedici gennaio. Ho visto </em>Neonlight<em>, finalmente. Sono arrivata tardi, mi sono fatta raccontare le prime sequenze. C'&egrave; anche la mia scena e una dedica all'inizio. Non pensavo mi ricordassero. </em></p>
<p class="western" lang="it-IT">Una dedica all'inizio? Ma in generale...</p>
<p class="western" lang="it-IT"><em>Diciassette gennaio. Gli specchi non mi riflettono, non posso vedermi. Pensavo di essermi sbagliata, ma oggi ne ho la conferma. Allora &egrave; vero. </em></p>
<p class="western" lang="it-IT">Vero?!</p>
<p class="western" lang="it-IT">&ldquo;Cosa stai cercando di dirmi, Cassie?&rdquo;</p>
<p class="western" lang="it-IT"><em>Sette febbraio. Arianna mi &egrave; venuta a cercare. Non mi ero sbagliata sul suo conto. Troppo repressa, devo fare qualcosa. </em></p>
<p class="western" lang="it-IT">Avanti!</p>
<p class="western" lang="it-IT"><em>Undici febbraio. Mi ricordo una foto. Mi ritrae vestita in modo strano, per chi era? Magari se la rifaccio mi viene in mente.</em></p>
<p class="western" lang="it-IT">Gli abiti del giorno prima...</p>
<p class="western" lang="it-IT"><em>Venti febbraio. Le macchine digitali non mi vedono. &Egrave; come se fossi un fantasma, &egrave; triste. Sono veramente viva?</em></p>
<p class="western" lang="it-IT">&ldquo;Ancora con questa storia?! Certo che sei viva! I morti non scrivono!&rdquo;</p>
<p class="western" lang="it-IT"><em>Ventisei febbraio. Mi oriento sulle vecchie pellicole. Magari un'usa e getta pu&ograve; funzionare. Vedo regolarmente Arianna. &Egrave; brava e bella, prima o poi potrei combinarci qualcosa.</em></p>
<p class="western" lang="it-IT">&ldquo;Qualcosa? Cosa intendi con<em> qualcosa</em>? Pensavi gi&agrave; a... a quello che &egrave; successo oggi? Cassie...&rdquo;</p>
<p class="western" lang="it-IT"><em>Sette marzo. Sono due mesi che conosco Arianna. &Egrave; il mio unico contatto con la realt&agrave;. Ora ricordo per chi &egrave; la foto, ma non mi viene in mente com'&egrave; fatto.</em></p>
<p class="western" lang="it-IT">Avanti, avanti!</p>
<p class="western" lang="it-IT"><em>Nove</em> <em>marzo. Per dieci minuti, il mio mignolo destro &egrave; scomparso. Temo di essere instabile. Devo fare in fretta. </em></p>
<p class="western" lang="it-IT">Instabile? Cosa significa... instabile? Non ha senso!</p>
<p class="western" lang="it-IT"><em>Dieci marzo. Sono andata in discoteca, l&igrave; una ragazza mi ha avvicinato. Era bella, con quei capelli neri, quegli occhi azzurri, quell'abito bianchissimo. Ci siamo baciate e abbiamo fatto l'amore, per tutta la notte. Se lo dicessi ad Arianna vomiterebbe. Non mi ha detto il suo nome. Per&ograve; ho il suo numero. A lei ho detto molte cose. </em></p>
<p class="western" lang="it-IT">Arianna prese un pezzo di carta e si segn&ograve; velocemente il numero riportato. Magari era stupido, ma si sentiva gelosa, gelosa di quella sconosciuta. Le parole di Cassie le ronzarono nuovamente nella testa.</p>
<p class="western" lang="it-IT">&ldquo;<em>Era molto, molto pi&ugrave; esperta di te. Abbiamo fatto delle cose che avevo visto solo nei film! Mi dispiace, ma non sei ancora neppure lontanamente a quel livello...&rdquo;</em></p>
<p class="western" lang="it-IT">&ldquo;Questa stronza... io...&rdquo;</p>
<p class="western" lang="it-IT">Niente. Non avrebbe fatto niente. Non c'era motivo per prendersela con lei, dopotutto. Sospir&ograve; e sfogli&ograve; il fumetto. Mancavano meno di quaranta pagine alla fine.</p>
<p class="western" lang="it-IT"><em>Tredici marzo. Chiamer&ograve; Arianna, ho bisogno di lei per la foto. Spero di poterle raccontare tutto, prima o poi. Oddio, Arianna &egrave; cos&igrave; bella, ma &egrave; troppo, troppo repressa! Chiss&agrave; se prima o poi scatter&agrave; qualcosa tra me e lei? Riuscir&ograve; a cambiarla almeno un po'?</em></p>
<p class="western" lang="it-IT">Tredici marzo.</p>
<p class="western" lang="it-IT">&ldquo;Oggi. L'ha scritto prima di chiamarmi. Cosa avrebbe dovuto raccontarmi?&rdquo;</p>
<p class="western" lang="it-IT">Arianna strinse il volumetto tra le braccia, ancora una volta. Ormai era chiaro, Cassie glielo aveva dato per due motivi: farle conoscere un nuovo mondo... e permetterle di leggere il suo personalissimo diario.</p>
<p class="western" lang="it-IT"><em>Si fida di me. Si &egrave; sempre fidata di me.</em></p>
<p class="western" lang="it-IT">Ci pens&ograve; su un attimo. Doveva riorganizzare le idee, e il modo pi&ugrave; efficace per farlo era...</p>
<p class="western" lang="it-IT">Si alz&ograve; dal letto, riprese il volume e lo riapr&igrave; alla prima pagina.</p>
<p class="western" lang="it-IT"><em>Venticinque dicembre. Sono qui. Di nuovo. &Egrave; strano. Difficile. Parlo a fatica. Alessandro mi ha regalato questo fumetto. </em></p>
<p class="western" lang="it-IT">Strapp&ograve; un foglio da un quaderno ed inizi&ograve; a ricopiare le annotazioni, una dopo l'altra. <em>Due gennaio.. Sette gennaio... Nove gennaio... Sedici gennaio... Diciassette gennaio... Sette febbraio... Undici febbraio... Venti febbraio... Ventisei febbraio... Sette marzo... Nove marzo... Dieci marzo... Tredici marzo...</em></p>
<p class="western" lang="it-IT">&ldquo;Fatto!&rdquo;</p>
<p class="western" lang="it-IT">Rilesse gli appunti di Cassie tre volte, sempre pi&ugrave; lentamente, pesando ogni parola. C'era qualche indizio, qualche dettaglio da approfondire?</p>
<p class="western" lang="it-IT"><em>Sedici gennaio. Ho visto </em>Neonlight<em>, finalmente. Sono arrivata tardi, mi sono fatta raccontare le prime sequenze. C'&egrave; anche la mia scena e una dedica all'inizio. Non pensavo mi ricordassero. </em></p>
<p class="western" lang="it-IT">Neonlight...</p>
<p class="western" lang="it-IT">Cassie aveva partecipato alla lavorazione del film, come attrezzista. Qual'era la dedica a cui si riferiva? Difficile ricordarlo, dato che quel film lei non l'aveva mai visto. Un thriller fantascientifico ambientato in un futuro vicino. Non sembrava molto interessante, ma era l'unico punto di partenza che aveva a disposizione. Difficile credere a frasi come <em>gli specchi non mi riflettono</em> o <em>le macchine digitali non mi vedono</em>, ma se cos&igrave; fosse stato...</p>
<p class="western" lang="it-IT">&ldquo;Cassie, cosa significa? Cosa vuoi dirmi?&rdquo;</p>
<p class="western" lang="it-IT">Doveva vedere quel film, assolutamente... ma dove poteva trovarlo? All'<em>Ed Wood</em>? Quello scalcinato cinema di quartiere?</p>
<p class="western" lang="it-IT"><em>Ma s&igrave;, certo! Era sui suoi cartelloni, qualche giorno fa! Ma &egrave; ancora aperto, a quest'ora?</em></p>
<p class="western" lang="it-IT">Tentare non sarebbe costato nulla, dopotutto.</p>
<p class="western" lang="it-IT">Guard&ograve; l'orologio: erano le otto e mezza circa. I suoi le avrebbero permesso di uscire a quell'ora?</p>
<p class="western" lang="it-IT"><em>No, non &egrave; questa la domanda giusta. Ho ventitr&eacute; anni, maledizione! Non sono il cagnolino dei miei genitori! Non vogliono che io esca? Ed io esco lo stesso! &Egrave; troppo importante, devo riprendere le redini della mia vita, voglio riprenderle... e Cassie &egrave; l'unica che pu&ograve; aiutarmi a farlo. Per questo, devo sapere! </em></p>
<p class="western" lang="it-IT">Chiuse il volumetto, lo ripose nella libreria e scese in soggiorno. Suo padre stava ancora leggendo il giornale della mattina, in cerca di notizie che potevano essergli sfuggite ad una prima occhiata. Un passo. Due passi. Tre. Sempre pi&ugrave; vicini. L'uomo alz&ograve; la testa dal quotidiano.</p>
<p class="western" lang="it-IT">&ldquo;Cosa c'&egrave;, Arianna? Tutto a posto? Hai gi&agrave; finito di studiare il libro di economia?&rdquo;</p>
<p class="western" lang="it-IT"><em>Non l'ho neanche iniziato.</em></p>
<p class="western" lang="it-IT">&ldquo;Certo. Ora, per&ograve;, devo uscire. Ho una commissione importantissima da sbrigare.&rdquo;</p>
<p class="western" lang="it-IT">&ldquo;Alle otto e mezza di sera? Senti un po', signorina...&rdquo;</p>
<p class="western" lang="it-IT">Lasci&ograve; il giornale sul tavolo e si volt&ograve; verso di lei.</p>
<p class="western" lang="it-IT">&ldquo;Non &egrave; che sei uscita con qualche ragazzo senza che io lo sapessi? Sai bene che...&rdquo;</p>
<p class="western" lang="it-IT">&ldquo;<em>Dev'essere di buona famiglia, non avere precedenti penali e sottoscrivere un impegno firmato che mi garantisca di arrivare vergine al matrimonio. </em>S&igrave;, s&igrave;, me lo ripeti ogni volta. Non c'entrano niente le questioni di cuore.&rdquo;</p>
<p class="western" lang="it-IT"><em>O forse s&igrave;, ma non posso dirtelo apertamente.</em></p>
<p class="western" lang="it-IT">L'uomo si gratt&ograve; i folti capelli neri, piagati qua e l&agrave; da ciuffi bianchi che sembravano moltiplicarsi, anno dopo anno. Una maledizione.</p>
<p class="western" lang="it-IT">&ldquo;Non mi sembra di aver mai preteso una firma...&rdquo;</p>
<p class="western" lang="it-IT">&ldquo;Andiamo, pa'. Se ti dicessi che ho scopato con un ragazzo, tu mi manderesti in ginocchio davanti al confessore, col rosario in mano a snocciolare avemarie! E questo solo perch&eacute; <em>devo mantenere il decoro della famiglia</em>! Prova a dirmi che non &egrave; vero!&rdquo;</p>
<p class="western" lang="it-IT">L'uomo si massaggi&ograve; il mento, con gli occhi chiusi.</p>
<p class="western" lang="it-IT">&ldquo;Non &egrave; troppo lontano dalla realt&agrave;, ma adesso c'entra qualcosa?&rdquo;</p>
<p class="western" lang="it-IT">&ldquo;Ho solo risposto alla tua domanda. Ora devo andare.&rdquo;</p>
<p class="western" lang="it-IT">&ldquo;Dove?&rdquo;</p>
<p class="western" lang="it-IT">Meglio dire la verit&agrave; &ndash; almeno in parte.</p>
<p class="western" lang="it-IT">&ldquo;Al vecchio <em>Ed Wood</em>. C'&egrave; un film che devo assolutamente vedere, lo danno solo l&igrave; perch&eacute; &egrave; un po' datato.&rdquo;</p>
<p class="western" lang="it-IT">&ldquo;Come mai tutta 'sta voglia di andare al cinema? Non mi sembra che tu ti sia mai...&rdquo;</p>
<p class="western" lang="it-IT">&ldquo;Scusa, ma &egrave; troppo importante. Una mia amica potrebbe essere nei guai.&rdquo;</p>
<p class="western" lang="it-IT">&ldquo;E te cosa c'entri? Che chiami la polizia, tanto quelli si grattano il belino dalla mattina alla sera!&rdquo;</p>
<p class="western" lang="it-IT">&ldquo;C'entro proprio perch&eacute; sono sua amica! Lasciami andare, ti prego! Torner&ograve; prima di mezzanotte.&rdquo;</p>
<p class="western" lang="it-IT">&Egrave; &ndash; letteralmente &ndash; una questione di vita o di morte.</p>
<p class="western" lang="it-IT">Il padre rimase in silenzio, indeciso sul da farsi.</p>
<p class="western" lang="it-IT">&ldquo;Vuoi fidarti di me, per una volta? Sono maggiorenne e vaccinata, ho pi&ugrave; di vent'anni! Sono quasi una donna, ormai &ndash; anzi, togli pure il quasi. Tu puoi fissare le mie linee guida, ma la vita &ndash; questa vita &ndash; &egrave; la mia. Devo essere in grado di gestirmela, non trovi?&rdquo;</p>
<p class="western" lang="it-IT">L'uomo non profer&igrave; sillaba, si limit&ograve; ad annuire col capo. Arianna sorrise, poi si diresse a passo deciso verso l'uscita.</p>
<p class="western" lang="it-IT">&ldquo;Tieni il cellulare acceso e torna prima di mezzanotte. Spiego tutto io a tua madre.&rdquo;</p>
<p class="western" lang="it-IT">L'uomo si ferm&ograve; per un attimo, come per pesare le parole.</p>
<p class="western" lang="it-IT">&ldquo;Non mi deludere.&rdquo;</p>
<p class="western" lang="it-IT">Arianna rimase immobile per un paio di secondi, respirando ad occhi chiusi, quasi in religioso silenzio.</p>
<p class="western" lang="it-IT"><em>Non c'&egrave; tempo da perdere.</em></p>
<p class="western" lang="it-IT">Si fece coraggio ed attravers&ograve; la porta.</p>
<p class="western" lang="it-IT" >&nbsp;</p>
<h2 class="western" lang="it-IT"><b>Go c </b><b>c</b><b> </b><b>e</b><b> </b><b>d </b><b>i d </b><b>o</b><b> </b><b>l</b><b> </b><b>o</b><b> r e</b></h2>
<p class="western" lang="it-IT">La pioggia scrosciava con forza, ticchettando in modo continuo, ritmico sulle lucide lastre di pietrisco che rivestivano il terreno. Un pianto insistente, incessante, interminabile. Sembrava quasi che il cielo fosse stato colto da un tremendo male di vivere ed avesse deciso di riversare tutto il proprio dolore, tutta la propria tristezza, l'angoscia, i timori, le paure, in quelle lacrime.</p>
<p class="western" lang="it-IT"><em>Poetico, certamente. Troppo. Amo le cose concrete. </em></p>
<p class="western" lang="it-IT">Un rovescio inatteso, l'ultimo strascico d'inverno. L'analisi logica della situazione non lasciava adito a dubbi. L'ombrellino da passeggio partecipava a quella danza umida e priva di coerenza, il suono di cento ballerini di tip tap fuori tempo, ognuno per conto suo. Era scomodo da tenere, ma non poteva fare altrimenti: l'alternativa era inzupparsi da capo a piedi. Abbass&ograve; lo sguardo.</p>
<p class="western" lang="it-IT"><em>Perch&eacute; ho indossato un abito bianco? Questa maledetta pioggia potrebbe rovinarmelo. E i miei sandali? Forse avrei fatto meglio a mettere un paio di scarpe impermeabili, cos&igrave; magari i miei piedi rimanevano all'asciutto. </em></p>
<p class="western" lang="it-IT">Non era l'abbigliamento adatto per visitare un cimitero, forse,. I passanti la pensavano quasi tutti allo stesso modo, ce l'avevano scritto negli occhi. Occhi malevoli, capaci solo di dispensare giudizi.</p>
<p class="western" lang="it-IT">Scroll&ograve; le spalle.</p>
<p class="western" lang="it-IT"><em>Che acidit&agrave;. Solo perch&eacute; non sono vestita a lutto... Francesco non mi avrebbe voluto vedere vestita di nero. A lui piaceva il bianco, mi consigliava sempre di vestirmi di bianco. Perch&eacute; avrei dovuto scegliere un altro colore? Anche a me piace il bianco. Ho i capelli neri, forse &egrave; per questo. Bianco e nero creano un bell'accostamento, l'unico degno di nota, a mio parere; o meglio, a parere di Francesco. Quanto mi mancano i tuoi consigli... </em></p>
<p class="western" lang="it-IT">Un passo dopo l'altro, verso la tomba di famiglia.</p>
<p class="western" lang="it-IT"><em>Ho sempre fatto quello che mi hai detto, Francesco... e tu hai sempre esaudito i miei desideri, hai sempre trovato di che soddisfarmi. Sapevi organizzarti, sapevi servirmi bene. Non mi hai mai toccato, nonostante la rapacit&agrave; dei tuoi occhi, Francesco. Di questo, non posso che esserti grata. Sei il solo che mi abbia mai capita</em>.</p>
<p class="western" lang="it-IT">Un mausoleo bianco ornato da una cupola liscia fece la sua comparsa aldil&agrave; dell'angolo. Marmo candido solcato da nervature di ardesia, nere come la pece. Il luogo dell'eterno riposo.</p>
<p class="western" lang="it-IT"><em>Bianco e nero... nero e bianco. Bene e male, senza sfumature. Esistono le sfumature, Francesco? O forse esistono solo quelle? Possibile che viviamo tutti un'esistenza grigia, sospesi tra ci&ograve; che &egrave; giusto e ci&ograve; che &egrave; sbagliato? Ma cos'&egrave; sbagliato, dopotutto? Esprimere liberamente se stessi? Forse s&igrave;. Dipende tutto dalla societ&agrave;, da cosa pensano gli altri. Me lo hai detto pi&ugrave; volte di stare zitta, di comportarmi in modo decoroso, di non aggravare la mia posizione... ma vedi, Francesco... io sono io. </em></p>
<p class="western" lang="it-IT"><em>Chi altri dovrei essere? </em></p>
<p class="western" lang="it-IT">Entr&ograve; nell'imponente costruzione, ignorando lo stemma e il motto di famiglia. Roba noiosa di cui non era il caso di occuparsi. Chiuse l'ombrellino bianco e lo scroll&ograve; con vigore, liberandolo dalle numerose gocce d'acqua che avevano trovato casa tra le sue stecche, lo lasci&ograve; vicino alla porta, alz&ograve; gli occhi. I suoi genitori la salutarono dalle foto, appese tutte attorno a lei. Si avvicin&ograve; alla lapide e accarezz&ograve; con dolcezza il volto stampato di suo padre.</p>
<p class="western" lang="it-IT">&ldquo;Non ci siamo mai chiariti, pap&agrave;. Sei morto prima che io potessi scusarmi...&rdquo;</p>
<p class="western" lang="it-IT">Volt&ograve; la testa di scatto.</p>
<p class="western" lang="it-IT">&ldquo;... ma forse &egrave; meglio cos&igrave;. Sai, non ho mai capito <em>di cosa </em>io dovessi vergognarmi. Dopotutto, non &egrave; stato del tutto un male. Grazie alla tua dipartita, mi sono potuta liberare delle tue imposizioni e, almeno per due anni, mostrare al mondo, al mio mondo, chi sono veramente.&rdquo;</p>
<p class="western" lang="it-IT">Ignor&ograve; completamente la madre e si avvicin&ograve; ad una lapide pi&ugrave; piccola, posta accanto alla tomba principale. L'immagine ritraeva un uomo sulla trentina, con i capelli neri, lisci, lunghi fin sotto le orecchie, un uomo dal viso affilato e dagli occhi scuri, lucidi, le sopracciglia inarcate in segno di sfida. La data di nascita.</p>
<p class="western" lang="it-IT">La data di morte.</p>
<p class="western" lang="it-IT">&ldquo;Ciao, Francesco. Ti sono mancata? Com'&egrave; dall'altra parte? &Egrave; tutto cos&igrave; luminoso come mi hanno raccontato? Prima o poi ti raggiunger&ograve;. Sai? Hanno fatto un film su di te, ho scritto io la sceneggiatura. Non so come sia venuto, non l'ho visto alla fine. L'attore che hanno scelto per interpretarti sembra gay... e tu non lo eri. Non so, magari nessuno capir&agrave; mai cosa vuol dire, nessuno tranne me... per&ograve; &egrave; abbastanza. Ogni volta che lo proiettano, tu esegui ancora le mie volont&agrave;, mi porti ci&ograve; che ti chiedo. Tutto come una volta, prima che tu morissi. Per&ograve; non capisco, Francesco, non capisco proprio! Che bisogno c'era di... di...&rdquo;</p>
<p class="western" lang="it-IT">Una goccia raggiunse il pavimento, ornato da sfarzose piastrelle a motivi geometrici, alternatamente bianche e nere. Subito dopo, un'altra, un'altra ancora. Decine di gocce innocenti, un pianto sincero.</p>
<p class="western" lang="it-IT">&ldquo;Sei un idiota, Francesco. L'hai fatto per proteggermi, non &egrave; vero? Per evitare che la verit&agrave; venisse a galla? Ma a me non sarebbe importato nulla!&rdquo;</p>
<p class="western" lang="it-IT">Rimase a lungo in ginocchio, di fronte al suo volto, il volto severo della persona che l'aveva cresciuta nei momenti pi&ugrave; difficili della sua vita, dopo la morte dei suoi genitori.</p>
<p class="western" lang="it-IT"><em>Perch&eacute; sceneggiare una storia? Perch&eacute; fare in modo che tutti sapessero? Forse... forse perch&eacute; mi sentivo in colpa? Eppure, sono innocente. Non &egrave; colpa mia, &egrave; stata tutta opera tua, Francesco. A volte, penso di aver ideato tutto questo... solo per rivederti in azione. Tutto qui. Avrei dovuto capire che c'era qualcosa di sbagliato, avrei dovuto... accorgermene dall'inizio. Come ho fatto ad essere cos&igrave; stupida? Forse chiudevo un occhio, cercavo di non guardare in faccia alla realt&agrave;? Pu&ograve; darsi, ma ormai il danno &egrave; fatto.</em></p>
<p class="western" lang="it-IT">Serr&ograve; le palpebre, riportando alla mente tutto ci&ograve; che Francesco aveva fatto per lei. A differenza dei suoi genitori, lui l'aveva capita, assecondata, aiutata a far emergere la sua vera natura. In quei due anni di assenza, molte cose erano cambiate, aveva imparato molto.</p>
<p class="western" lang="it-IT"><em>Sono perfettamente in grado di cavarmela da sola</em>.</p>
<p class="western" lang="it-IT">Per esempio, a mentire a se stessa, per darsi forza.</p>
<p class="western" lang="it-IT">Sfior&ograve; il nome scritto in caratteri dorati, seguendone la forma.</p>
<p class="western" lang="it-IT"><em>Ho bisogno ancora di un consiglio, Francesco. Pochi minuti fa ho ricevuto una telefonata, la telefonata di una sconosciuta. Chiedeva di una sua amica, una a cui ho dato il mio numero di telefono e... ah, gi&agrave;!</em></p>
<p class="western" lang="it-IT">&ldquo;Ora sono indipendente, lo sai? Non ho pi&ugrave; bisogno dei tuoi servigi, mi rivelo per quello che sono, faccio quello che voglio, con chi voglio. L'altra sera ho conosciuto una ragazza bellissima, Francesco. Aveva i capelli rossi come il fuoco... e i suoi occhi! Avresti dovuto vederli, Francesco! Occhi verde smeraldo, immensi, inarrivabili! Erano pieni di vita, pieni di gioia... ma confusi. Bella e fragile, come una farfalla. Non potevo lasciarmela sfuggire, l'ho avvicinata e...&rdquo;</p>
<p class="western" lang="it-IT">Si trattenne. Non era il caso di raccontare i dettagli di una notte brava in un cimitero. Forse avrebbe potuto farlo anche solo per dare un dispiacere a suo padre.</p>
<p class="western" lang="it-IT"><em>No, non &egrave; il luogo n&eacute; il momento adatto. </em></p>
<p class="western" lang="it-IT">Si rialz&ograve; lentamente.</p>
<p class="western" lang="it-IT">&ldquo;Ci vediamo il mese prossimo. Non scappare mi raccomando.&rdquo;</p>
<p class="western" lang="it-IT">&ldquo;Come desidera, signorina.&rdquo;</p>
<p class="western" lang="it-IT">Si volt&ograve; di scatto. Un uomo, alto, vestito di nero. Una sciarpa a fasciare il volto, un basco di pregevole fattura a coprirne il capo. Emergevano solo gli occhi.</p>
<p class="western" lang="it-IT">Ma erano abbastanza.</p>
<p class="western" lang="it-IT">&ldquo;Mi duole averla fatta attendere cos&igrave; tanto, ma sa com'&egrave;, ho trovato traffico. La strada sulla scogliera &egrave; molto frequentata ultimamente.&rdquo;</p>
<p class="western" lang="it-IT">La ragazza scosse il capo.</p>
<p class="western" lang="it-IT">&ldquo;Chi diavolo sei? Questa &egrave; una tomba di famiglia, non sei autorizzato a...&rdquo;</p>
<p class="western" lang="it-IT">&ldquo;Lo sono eccome, signorina.&rdquo;</p>
<p class="western" lang="it-IT">Lo sconosciuto si liber&ograve; del berretto e della sciarpa, rivelando il suo volto. Un volto affilato, giovane &ndash; forse troppo per la sua et&agrave; &ndash; contornato da capelli lisci neri, lunghi fin sotto alle orecchie. Occhi scuri, scuri come la notte, sopracciglia inarcate in segno di sfida. Si produsse nel suo migliore inchino, tenendo lo sguardo fisso su di lei.</p>
<p class="western" lang="it-IT">&ldquo;Per servirla.&rdquo;</p>
<p class="western" lang="it-IT">Avrebbe urlato, urlato a squarciagola. Quell'espressione... quello sguardo... quel sorriso... era identico, spiccicato. Si copr&igrave; la bocca con la mano per non farsi sentire. Iridi scure, in continuo movimento, in attesa. Sembravano domandarle c<em>osa si prova a trovarsi di fronte un fantasma, signorina? </em></p>
<p class="western" lang="it-IT">Cadde a terra, terrorizzata.</p>
<p class="western" lang="it-IT">&ldquo;F... Fr... tu... ancesc... tu... non...&rdquo;</p>
<p class="western" lang="it-IT">&ldquo;Mi permetta di aiutarla a rialzarsi, signorina. Il compito di ogni buon maggiordomo &egrave; sostenere il suo padrone, aiutarlo nei momenti di difficolt&agrave;... e questo lo &egrave;, non le pare?&rdquo;</p>
<p class="western" lang="it-IT">Liber&ograve; tutta l'aria che aveva trattenuto nei polmoni.</p>
<p class="western" lang="it-IT">&ldquo;Ma tu sei morto! Sei morto!&rdquo;</p>
<p class="western" lang="it-IT">L'uomo si accarezz&ograve; i capelli con noncuranza.</p>
<p class="western" lang="it-IT">&ldquo;Solo una trascurabile complicazione. Nulla di irresolubile.&rdquo;</p>
<p class="western" lang="it-IT">Stese la mano.</p>
<p class="western" lang="it-IT">&ldquo;Permette?&rdquo;</p>
<p class="western" lang="it-IT">La signorina allung&ograve; timorosamente l'indice destro. Poco per volta, raggiunse il dorso della mano e lo tast&ograve;, con prudenza, ritirando il dito ad ogni tocco. Era calda, non sembrava l'arto di un morto. Non poteva essere uno zombie, n&eacute; tantomeno un vampiro. Deglut&igrave; a fatica, si fece coraggio e la afferr&ograve;. L'uomo tir&ograve; con vigore, riportandola in posizione eretta. Subito dopo, lasci&ograve; la presa.</p>
<p class="western" lang="it-IT">&ldquo;Mi duole averla disturbata in questo momento di contemplazione, ma rivedervi ha colmato il mio cuore di gioia. Non ho saputo domare il mio istinto di presentarmi a lei in vece di suo precettore, signorina. D'altronde, a cosa serve una seconda possibilit&agrave; se non la si sfrutta?&rdquo;</p>
<p class="western" lang="it-IT">&ldquo;Sei davvero tu?&rdquo;</p>
<p class="western" lang="it-IT">Le baci&ograve; la mano.</p>
<p class="western" lang="it-IT">&ldquo;Il suo umile maggiordomo &egrave; qui per servirla, come un tempo... e per ascoltarla. Prima parlava di una sua nuova fiamma, signorina? Un rapporto occasionale o qualcosa di pi&ugrave; concreto?&rdquo;</p>
<p class="western" lang="it-IT">La ragazza arretr&ograve; di un passo.</p>
<p class="western" lang="it-IT">&ldquo;Non sono convinta che... che tu sia tu, Francesco.&rdquo;</p>
<p class="western" lang="it-IT">&ldquo;Se vuole, posso rispondere ad ogni sua domanda, ogni questione, anche la pi&ugrave; intima e riservata, domande a cui il solo Francesco sarebbe in grado di rispondere. Avanti, mi dica.&rdquo;</p>
<p class="western" lang="it-IT">&ldquo;...&rdquo;</p>
<p class="western" lang="it-IT">&ldquo;Allora? Devo concludere che lei non ha alcuna fede nei misteri della resurrezione, signorina? A cosa sono serviti anni di educazione nel pieno rispetto della dottrina cattolica ortodossa? In fondo...&rdquo;</p>
<p class="western" lang="it-IT">&ldquo;Come mi chiamo?&rdquo;</p>
<p class="western" lang="it-IT">Francesco serr&ograve; le palpebre.</p>
<p class="western" lang="it-IT">&ldquo;Scusi?&rdquo;</p>
<p class="western" lang="it-IT">&ldquo;Qual &egrave; il mio nome? Non lo hai ancora pronunciato! Dimmi una sola volta, anche una sola, il mio nome ed io ti creder&ograve;!&rdquo;</p>
<p class="western" lang="it-IT">&ldquo;Il suo nome...&rdquo;</p>
<p class="western" lang="it-IT">Francesco rimase in silenzio per un attimo.</p>
<p class="western" lang="it-IT">&ldquo;Buffo. &Egrave; l'unico particolare che non ricordo. Saprei recitarle l'elenco completo delle sue a...&rdquo;</p>
<p class="western" lang="it-IT">&ldquo;Il mio nome.&rdquo;</p>
<p class="western" lang="it-IT">Francesco agit&ograve; le braccia, mulinando nell'aria immobile.</p>
<p class="western" lang="it-IT">&ldquo;Un nome &egrave; solo un nome, signorina! Non pu&ograve; non credermi per questo... dettaglio! Un nome &egrave; solo un nome, nulla di pi&ugrave;! Sono lettere, lettere! Il significante! Capisce cosa intendo? &Egrave; il significato ci&ograve; che &egrave; veramente importante! Il mondo &egrave; una matrice di zeri e di uni, ma noi non lo vediamo come tale! Chiamiamo <em>pietra</em> questo oggetto, questa lastra bicromatica che orna il pavimento, ma siamo veramente sicuri che risponda a questo nome? Signorina, mi creda: un nome non &egrave; nulla!&rdquo;</p>
<p class="western" lang="it-IT">La ragazza distolse lo sguardo.</p>
<p class="western" lang="it-IT">&ldquo;Allora non sei tu. E pensare che ci avevo quasi creduto.&rdquo;</p>
<p class="western" lang="it-IT">Gli pass&ograve; a fianco, senza voltarsi.</p>
<p class="western" lang="it-IT">&ldquo;I nostri corpi non sono nulla, signorina! Io sono in quella tomba, dietro quella lapide di pietra... ma sono anche qui! Sono qui di fronte a lei, pronto a riprendere servizio! E lo sa perch&eacute;? Perch&eacute; io, come il me stesso che giace l&agrave; dietro, sono solo una <em>proiezione</em>. La matrice di realt&agrave; sta proiettando questo mio corpo sulla sua retina, sono qui... ma non sono qui. Questo non significa che io non sia <em>io</em>. Nel processo ho perso qualcosa, &egrave; vero, qualcosa di importante. Parte dei miei ricordi. Il ritorno non &egrave; garantito, signorina, non &egrave; gratuito. C'&egrave; un prezzo da pagare, l'essere incompleto, difettoso. Signorina, senza di lei non posso... raggiungere la mia affermazione, non posso tornare me stesso! Mi chieda qualunque altra cosa, qualunque! Io sar&ograve; in grado di risponderle perfettamente, non la deluder&ograve;. Mi metta alla prova. In fondo... io sono sempre stato il suo umile servitore.&rdquo;</p>
<p class="western" lang="it-IT">Ignor&ograve; quasi completamente le sue parole.</p>
<p class="western" lang="it-IT">&ldquo;La prossima volta che organizza uno scherzo di cos&igrave; pessimo gusto, non curi solo i dettagli. Se avesse studiato un po' meglio ci&ograve; che tutti dovrebbero sapere, piuttosto che informarsi su ci&ograve; che solo io avrei potuto conoscere, forse la sua ridicola sceneggiata sarebbe andata in porto. Con permesso.&rdquo;</p>
<p class="western" lang="it-IT">Allung&ograve; il passo e si diresse verso l'uscita.</p>
<p class="western" lang="it-IT">Francesco rote&ograve; gli occhi.</p>
<p class="western" lang="it-IT">Avrebbe dovuto utilizzare ancora una volta il contenuto della sua tasca destra.</p>
<p class="western" lang="it-IT" >&nbsp;</p>
<h2 class="western" lang="it-IT"><b>24 foto</b><b>grammi</b><b> al 2</b><sup><b>o</b></sup></h2>
<p class="western" lang="it-IT"><em>Neonlight </em>era il classico film che nessuno sarebbe mai andato a vedere, se non fosse stato per Nicolas Cage. La sua sola presenza aveva convinto molti scettici ad affollare le sale cinematografiche per assistere ad un lungometraggio tratto dall'opera incompiuta di uno scrittore fallito. L'autore non aveva mai scritto il finale della vicenda, e il romanzo era stato pubblicato nel suo misero stato incompleto in un'antologia di bassa qualit&agrave;, solamente per spillare qualche euro in pi&ugrave; ai lettori.</p>
<p class="western" lang="it-IT">Improvvisamente, era comparso dal nulla un produttore interessato a quel moncherino di storia, aveva ingaggiato uno sceneggiatore e gli aveva assegnato l'arduo compito di terminare la tessitura della trama. Per inciso, l'autore dell'opera originale si era sentito punto sul vivo e aveva incominciato a lavorare nuovamente al romanzo, cercando di concluderlo in modo decente.</p>
<p class="western" lang="it-IT">In pratica, ci si trovava di fronte ad un paradosso bello e buono: fino a circa met&agrave;, il film e il libro coincidevano, per poi divergere dopo la morte di Virkill Thomson &ndash; uno dei personaggi secondari. Nella versione originale, Ezequiel prendeva con s&eacute; Beatrice &ndash; la protagonista femminile, una bambola artificiale con la mente di una ragazza umana &ndash; e si dirigeva verso il deserto attorno a St. Patrick, per incontrare un misterioso Funzionario del Fronte Neutrale (la fazione non in guerra con U.S.A. e U.R.S.S.) e farsi consegnare i suoi soldi.</p>
<p class="western" lang="it-IT">Dato che la bozza pubblicata nelle antologie terminava esattamente in quel punto, il nuovo sceneggiatore, Lyon Vida, aveva deciso di tagliare l'ultima scena e far addentrare Ezequiel all'interno della megacorporazione corrotta Encorp, avere un conflitto a fuoco con met&agrave; delle guardie, liberare le cavie dell'azienda, uccidere in modo acrobatico un personaggio di colore e infine piantare una pallottola nel cervello del malvagio di turno. Nella scena finale, Ezequiel spegne la protagonista &ndash; prima che muoia per cause naturali &ndash; e se la porta via. Una lacrima riga il suo volto. Sfumatura e dissolvenza su <em>The End</em> finale.</p>
<p class="western" lang="it-IT">Arianna aveva letto qualcosa del genere sulle riviste specializzate. I critici invitavano gli spettatori a tenersi alla larga da quello che era stato definito come <em>la parodia di un brutto film di Steven Seagal</em>; eppure, doveva essere piaciuto. Gli incassi non erano stati cos&igrave; magri, avevano superato di gran lunga le spese di produzione... proprio perch&eacute; era un filmaccio di quart'ordine che puntava tutto su effetti speciali e scene d'azione al cardiopalma.</p>
<p class="western" lang="it-IT">&ldquo;Mi dica, di cosa ha bisogno?&rdquo;</p>
<p class="western" lang="it-IT">La voce della cassiera la strapp&ograve; fuori dal suo mondo immaginario.</p>
<p class="western" lang="it-IT">&ldquo;Allora?&rdquo;</p>
<p class="western" lang="it-IT">Arianna scosse la testa, come per riprendere padronanza di se stessa.</p>
<p class="western" lang="it-IT">&ldquo;Quando proiettano <em>Neonlight</em>? Devo assolutamente vederlo.&rdquo;</p>
<p class="western" lang="it-IT">&ldquo;Sei davvero fortunata, ragazza mia. &Egrave; l'ultima sera di programmazione. Domani arriva una nuova pellicola, credo si chiami <em>Epiphania </em>o qualcosa del genere. Hai presente? Un thriller con elementi religiosi. Dicono che sia da non perdere.&rdquo;</p>
<p class="western" lang="it-IT">&ldquo;Grazie ma non mi interessa. Sono qui per <em>Neonlight</em>.&rdquo;</p>
<p class="western" lang="it-IT">&ldquo;Sono sei euro. Lo spettacolo inizia alle nove e dieci. Accomodati pure in sala uno. Se tutto va bene, sarai l'unica ad assistere a quel film, stasera.&rdquo;</p>
<p class="western" lang="it-IT">Arianna estrasse dal portafoglio una banconota da cinque pi&ugrave; un uomo vitruviano e li consegn&ograve; alla cassiera. Sorriso di circostanza, di chi ha solo voglia di andarsene a dormire, mano tesa per raccogliere il dovuto, biglietto staccato, altro sorriso forzato. Arianna ringrazi&ograve;, prese il tagliando e si diresse verso la sala etichettata dal numero uno. La maschera la salut&ograve; in modo impacciato e la condusse all'interno del locale. Lo spettacolo stava per iniziare.</p>
<p class="western" lang="it-IT">Come previsto, nessun altro spettatore aveva fatto la sua comparsa. Era completamente sola, all'interno di un ambiente che poteva contenere s&igrave; e no cento persone. Sentiva l'eco della sua stessa voce, ogni singolo respiro. Un vago senso di inquietudine attravers&ograve; ogni cellula del suo corpo.</p>
<p class="western" lang="it-IT"><em>Speriamo che inizi presto.</em></p>
<p class="western" lang="it-IT">Speranza vana.</p>
<p class="western" lang="it-IT">Dovette attendere i consueti venti minuti di pubblicit&agrave; locali, e i soliti cinque o sei trailer prima che le luci si abbassassero. Improvvisamente, il logo della JoZ3 Production fece la sua trionfale comparsa sullo schermo, solo per venire crivellato di proiettili ed esplodere in mille pezzi.</p>
<p class="western" lang="it-IT">Dissolvenza, schermo nero.</p>
<p class="western" lang="it-IT">Comparve una frase traballante, in caratteri bianchi molto sgranati. Arianna aguzz&ograve; la vista, cercando di coglierne i dettagli. Un flash luminoso, lo schermo smise di agitarsi. Arianna strinse con forza il bracciolo della sedia.</p>
<p class="western" lang="it-IT"><em>Ad Eve, il nostro piccolo angelo rosso.</em></p>
<p class="western" lang="it-IT">&ldquo;Eve?&rdquo;</p>
<p class="western" lang="it-IT">Il film era dedicato ad una certa Eve, un nome che in italiano si poteva tradurre solo come Eva. La mente della ragazza si rifiut&ograve; di prendere in considerazione la seconda possibile traduzione letterale, ovvero Vigilia. Qual era il nome completo di Cassie?</p>
<p class="western" lang="it-IT"><em>Eva Cassiopea? </em></p>
<p class="western" lang="it-IT">Un brivido freddo lungo la schiena.</p>
<p class="western" lang="it-IT"><em>Una coincidenza, solo una maledetta coincidenza. </em></p>
<p class="western" lang="it-IT">Rimase ferma, in febbrile attesa. Doveva capire quale fosse la scena in cui Cassie aveva detto di essere comparsa. Aveva parlato di un incidente automobilistico, o qualcosa del genere, per cui dovevano essere coinvolti dei veicoli.</p>
<p class="western" lang="it-IT">Apertura. Deserto americano. Un furgone Ford nel bel mezzo di una tempesta di sabbia, due figuri al suo interno. Uno parla per turpiloquio. Si fermano ad un distributore, discussione col gestore, lite, l'altro tizio apre il vano del furgone, ne esce una ragazza. Dissolvenza, distributore in fiamme.</p>
<p class="western" lang="it-IT"><em>No, non era questa. Aspettiamo... </em></p>
<p class="western" lang="it-IT">Cambio di ambientazione. Compare un uomo vestito di nero, nascosto da un cappellaccio da cowboy dello stesso colore. La tesa si alza, rivelando due occhi di ghiaccio, fissi, inespressivi. Gli occhi di Ezequiel / Nicolas Cage. Si muove in una citt&agrave; strana, illuminata da soli neon bianchi. Sale su un autobus, guarda i passanti, parla con un venditore ambulante di piume, raggiunge la sua meta, scende dall'autobus, prosegue a piedi. Entra in un locale da cui proviene una musica malinconica, parla con un avventore &ndash; un musicista, esce e si dirige verso il quartiere bene della citt&agrave;.</p>
<p class="western" lang="it-IT"><em>Niente che possa assomigliare a ci&ograve; che cerco. </em></p>
<p class="western" lang="it-IT">Cinepresa puntata sui due tizi di prima, in coda dietro una fila interminabile di auto e furgoni, praticamente fermi. Un incidente.</p>
<p class="western" lang="it-IT"><em>Forse ci siamo.</em></p>
<p class="western" lang="it-IT">L'uomo dall'insulto facile scende dal blindato e cammina verso il luogo del disastro, parla con un po' di autisti, si ferma a guardare. Ripresa di gruppo, dal punto di vista dell'uomo. Sullo sfondo, un dedalo di strade sopraelevate. E una figura umana.</p>
<p class="western" lang="it-IT">Arianna si alz&ograve; dalla sedia.</p>
<p class="western" lang="it-IT">&ldquo;Eccoti! Ti ho trovata!&rdquo;</p>
<p class="western" lang="it-IT">Una ragazza dai capelli rossi china su un microfono, quasi invisibile. Uno spettatore poco attento non se ne sarebbe mai accorto.</p>
<p class="western" lang="it-IT"><em>Cosa succede ora? </em></p>
<p class="western" lang="it-IT">Cassie alza la testa, si accorge di essere ripresa, afferra il microfono direzionale, corre per uscire di scena. Improvvisamente, inciampa nell'asta dello strumento, perde l'equilibrio, agita le braccia, il microfono le scivola dalla mano, i piedi perdono il contatto con il terreno... e... e...</p>
<p class="western" lang="it-IT"><em>Non voglio crederci! </em></p>
<p class="western" lang="it-IT">Arianna croll&ograve; sulla poltroncina.</p>
<p class="western" lang="it-IT">Cassie era appena precipitata dal viadotto, da un altezza di almeno venti, trenta metri.</p>
<p class="western" lang="it-IT"><em>Non... non posso crederci! </em></p>
<p class="western" lang="it-IT">Cassie era appena morta sotto i suoi occhi.</p>
<p class="western" lang="it-IT">Scroll&ograve; la testa, cercando di allontanare quei pensieri, ma ormai era impossibile. La conclusione logica era una sola, e non era per nulla plausibile.</p>
<p class="western" lang="it-IT"><em>Ci dev'essere una spiegazione, ci deve essere... magari nei titoli di coda, magari dicono qualcosa di pi&ugrave;... non pu&ograve; essere morta per la caduta, non avrebbe senso! </em></p>
<p class="western" lang="it-IT">Come proseguiva il film? Difficile capirlo. Lo shock era stato troppo forte.</p>
<p class="western" lang="it-IT">Ezequiel spara, viene colpito, muore, risorge, spara di nuovo, si duplica, spara a se stesso, spara in aria, spara verso lo schermo, lo riduce ad un colabrodo, esce dallo schermo, torna indietro, fino alla scena della caduta, la guarda al rallentatore. Cassie perde l'equilibrio, mette un piede in fallo e precipita gi&ugrave;. Ezequiel prende la mira, le spara, si butta gi&ugrave; con lei, le spara di nuovo, senza colpirla, si spara tre volte, si ferma a mezz'aria, spara all'uomo degli insulti, spara al suo amico di colore, spara, spara, spara! BANG!</p>
<p class="western" lang="it-IT">Le immagini si susseguivano a ritmo indiavolato nella sua mente, senza seguire ci&ograve; che stava accadendo realmente sullo schermo. Terminata la sequenza, Cassie non si era pi&ugrave; vista, ma i neuroni di Arianna continuavano a ricreare la catena di eventi nei suoi pensieri, mescolandola a spezzoni del film, facendo interagire altri personaggi.</p>
<p class="western" lang="it-IT">Cassie cade, cade di nuovo. Compare il rosso politicamente scorretto, quello che parla per turpiloquio, insulta anche lei. Cassie allunga la mano per chiedere aiuto, il rosso la ignora, continua a scagliarle contro improperi. E Cassie cade, cade di nuovo, verso il terreno, verso la fine. Si agita atterrita, in attesa di un aiuto, di un miracolo. Un uomo con la pipa, anche lui con i capelli rossi, la incita, le tende una mano.</p>
<p class="western" lang="it-IT"><em>Questo non c'&egrave; nel film, cosa combinano i miei circuiti logici?</em></p>
<p class="western" lang="it-IT">Cassie allunga la sua, cercando di aggrapparsi allo sconosciuto. Le dita si sfiorano, l'uomo non riesce ad afferrarla e grida disperato. E Cassie continua a cadere, in una sorta di pozzo senza fondo, all'infinito, senza che qualcuno possa salvarla. Dal nulla, un cappellaio matto la prende, ferma la sua caduta, la porta a s&eacute;, la bacia, come l'eroe di un film. Si toglie il cappello, &egrave; una ragazza, una ragazza dai capelli neri e gli occhi azzurri. L'abito si trasforma, diventa un completo bianco corto. Cassie si fa trascinare, ci sta, poi, per&ograve;, si stanca, si lascia cadere, lontano dalla sua salvatrice. La giovane cerca di fermarla, ma non ci riesce. Cassie apre le braccia e le gambe, si posiziona come un paracadutista. Poco a poco rallenta, fin quasi a fermarsi. Un uomo sconosciuto la attende sul fondo. Sorride, sembra felice. Cassie atterra in piedi, dolcemente, senza problemi. Lo abbraccia, piangendo. L'uomo le accarezza i capelli, abbozza un sorriso.</p>
<p class="western" lang="it-IT">&ldquo;Non pensavo che ti avrei mai rivisto.&rdquo;</p>
<p class="western" lang="it-IT">&ldquo;Scusa se ti ho fatto attendere, Alessandro.&rdquo;</p>
<p class="western" lang="it-IT">Arianna si risvegli&ograve; da quella specie di visione, una sequenza priva di significato, farcita di contenuti latenti, impliciti e difficili da cogliere. Possibile che il suo subconscio avesse ricreato tutto a partire dalle immagini sullo schermo? O c'era qualcosa di pi&ugrave;, qualcosa di diverso? Brividi di freddo lungo la schiena, un paio di convulsioni. Poi, il nulla.</p>
<p class="western" lang="it-IT">Arianna era di nuovo padrona di se stessa.</p>
<p class="western" lang="it-IT">Qualcosa doveva aver interferito con i suoi pensieri... ma cosa? E il film? A che punto era <em>veramente</em> il film?</p>
<p class="western" lang="it-IT">Ezequiel si muoveva sullo schermo premendo ripetutamente il grilletto, senza un preciso motivo, sparando a destra e a manca, uccidendo sgherri della Encorp non appena entravano a portata di tiro. Doveva essere la sezione finale, quella sceneggiata appositamente per la trasposizione cinematografica. Ventiquattro fotogrammi al secondo di pallottole ed esplosioni...</p>
<p class="western" lang="it-IT"><em>Bel finalino da film americano.</em></p>
<p class="western" lang="it-IT">Ezequiel si lancia in un'acrobazia inumana, uccide l'uomo di colore. Inseguimento all'interno del laboratorio. L'uomo dal turpiloquio facile spara senza mai colpire il bersaglio, ma ferisce gravemente Beatrice. Ezequiel sembra fregarsene, procede, lotta corpo a corpo, mosse di kung fu, karate e via dicendo, il rosso finisce a terra, con la canna della pistola puntata alla tempia. Ezequiel, impassibile, scandisce la solita frasaccia da eroe d'azione.</p>
<p class="western" lang="it-IT">&ldquo;Cosa ne dici di fare un giro all'Inferno? Io ci sono stato, &egrave; un posto accogliente, forse solo un po' troppo caldo. Ti troverai bene, Red.&rdquo;</p>
<p class="western" lang="it-IT">BANG! Red muore, schizzo di sangue sul muro. Ezequiel torna indietro, prende Beatrice con s&eacute;, la porta via, capisce che non c'&egrave; pi&ugrave; nulla da fare e le pratica un'iniezione per non farla soffrire. Il sole sorge sulla citt&agrave; dei neon, lasciando Ezequiel da solo. Primo piano finale, una lacrima scende sul suo volto. Fine. Schermo nero. Una frase scritta con caratteri bianchi.</p>
<p class="western" lang="it-IT"><em>In memoria di Eva Cassiopea Nethanienko, scomparsa nel fiore degli anni, lavorando con noi per realizzare il suo sogno. </em></p>
<p class="western" lang="it-IT">Titoli di coda.</p>
<p class="western" lang="it-IT">Arianna lasci&ograve; l'<em>Ed Wood</em> di corsa, in evidente stato confusionale, parlando a se stessa, nel cuore della notte.</p>
<p class="western" lang="it-IT">&ldquo;Cassie &egrave; morta. Eh, eh! Cassie &egrave; morta davvero! Durante le riprese di uno stupido film! Eh, eh! Quante altre Eva Cassiopea dai capelli rossi possono esistere al mondo? Eh, eh! Poche? Forse zero. E con quel cognome russo, poi! Eh, eh! Magari non era lei, il cognome mica me l'ha detto. Certo, certo, &egrave; sicuramente cos&igrave;! Un macabro scherzo di Cassie! Eh, eh! Aveva gi&agrave; visto il film, aveva visto la scena dell'incidente e si &egrave; inventata tutto, solo per spaventarmi. Non pu&ograve; che essere cos&igrave;! In fondo, non ha documenti, quindi pu&ograve; benissimo essersi inventata il nome! Eh, eh! Gi&agrave;, gi&agrave;, pu&ograve; persino avermi mentito fino ad adesso! Anzi, certamente mia ha mentito! Chi mai potrebbe credere ad una storia simile? Eh, eh! Una morta che torna in vita? No, certe cose succedono solo nei lavori malati di qualche scrittore di sesta categoria! Cassie &egrave; morta? No, probabilmente no. Anzi, non &egrave; neppure il caso di chiamarla con quel nome. Probabilmente se l'&egrave; inventato di sana pianta, cos&igrave; come il resto! Eh, eh!&rdquo;</p>
<p class="western" lang="it-IT">Eppure...</p>
<p class="western" lang="it-IT">Eppure Cassie sembrava sincera.</p>
<p class="western" lang="it-IT"><em>Come... come essere sicura che non mi abbia mentito? </em></p>
<p class="western" lang="it-IT">Arianna si prese a schiaffi, come per riprendere il controllo di s&eacute;. Era una bugia. <em>Doveva</em> essere una bugia. I morti non parlano, non ridono, non scherzano, non scrivono, non baciano!</p>
<p class="western" lang="it-IT">Frug&ograve; nel portafoglio, ne estrasse un fogliettino di carta con sopra riportato un numero, il numero della misteriosa ragazza corvina con cui Cassie diceva di aver... <em>trascorso una bella nottata</em>. Arianna ingoi&ograve; un boccone di saliva. Se Cassie non le avesse mentito a quel proposito, cos&igrave; intimo e personale... come avrebbe potuto raccontarle altre bugie?</p>
<p class="western" lang="it-IT">Era un po' ottimistica come visione, la sua logica faceva acqua da tutte le parti... ma era pur sempre un inizio. Tir&ograve; fuori il cellulare dalla borsa, compose rapidamente il numero e lo port&ograve; all'orecchio. Sper&ograve; ardentemente di sentire la solita voce elettronica scandire, con un dubbio accento italiano, una frase del tipo <em>il numero chiamato &egrave; inesistente</em>.</p>
<p class="western" lang="it-IT">Speranza vana. Il segnale dava libero.</p>
<p class="western" lang="it-IT">Uno squillo... due squilli... tre squilli... CLICK!</p>
<p class="western" lang="it-IT">&ldquo;Pronto? Chi parla?&rdquo;</p>
<p class="western" lang="it-IT">Una voce giovane, la voce di una ragazza.</p>
<p class="western" lang="it-IT">&ldquo;B... buonasera, mi chiamo Arianna e le giuro che questo non &egrave; uno scherzo, va bene? Ho... ho bisogno assoluto di sapere una cosa. Per favore, non butti gi&ugrave; il telefono!&rdquo;</p>
<p class="western" lang="it-IT">&ldquo;Dimmi pure. Sono in ascolto.&rdquo;</p>
<p class="western" lang="it-IT">&ldquo;Una mia amica, quella che mi ha dato questo numero... potrebbe essere nei guai! Deve dirmi se... se davvero...&rdquo;</p>
<p class="western" lang="it-IT">&ldquo;Come si chiama?&rdquo;</p>
<p class="western" lang="it-IT">&ldquo;Eva, Eva Cassiopea... oppure Cassie. Uno dei due nomi, non so come lei...&rdquo;</p>
<p class="western" lang="it-IT">&ldquo;Eva Cassiopea?!&rdquo;</p>
<p class="western" lang="it-IT">La voce dall'altra parte del telefono assunse un tono diverso, quasi sognante. Il battito del cuore di Arianna si fece pi&ugrave; rapido.</p>
<p class="western" lang="it-IT">Ora o mai pi&ugrave;.</p>
<p class="western" lang="it-IT">&ldquo;La conosce? Ha gi&agrave; sentito questo nome?&rdquo;</p>
<p class="western" lang="it-IT">&ldquo;Ha i capelli rossi, di un rosso vivo, intenso? Gli occhi verde smeraldo? Vestita con una giacca di pelle nera, jeans strappati?&rdquo;</p>
<p class="western" lang="it-IT">Arianna perse il respiro per un attimo. Cerc&ograve; di mantenere un tono di voce neutrale, pur sapendo che non le sarebbe stato possibile.</p>
<p class="western" lang="it-IT">&ldquo;Pre... precisamente. Mi ha raccontato che voi... insomma... qualche notte fa avete...&rdquo;</p>
<p class="western" lang="it-IT">&ldquo;S&igrave;.&rdquo;</p>
<p class="western" lang="it-IT">&ldquo;Come, scusi?&rdquo;</p>
<p class="western" lang="it-IT">&ldquo;S&igrave;, ci siamo conosciute un paio di notti fa, in discoteca. Le ho dato il mio numero per farmi richiamare, prima o poi. Spero di rivederla. Se sei una sua amica, puoi dirglielo? So che non ha un cellulare, quindi non posso contattarla direttamente!&rdquo;</p>
<p class="western" lang="it-IT">Un paio di secondi di silenzio, come risposta. La persona dall'altra parte della cornetta se ne rese conto, cambi&ograve; immediatamente tono, spostandosi sul preoccupato.</p>
<p class="western" lang="it-IT">&ldquo;Le &egrave; successo qualcosa? Come sta?&rdquo;</p>
<p class="western" lang="it-IT">Fin troppo bene per una che dovrebbe trovarsi sotto qualche metro di terra.</p>
<p class="western" lang="it-IT">&ldquo;Spero bene, non... non si preoccupi. Non dovrebbe essere nei guai, adesso... almeno credo.&rdquo;</p>
<p class="western" lang="it-IT">Un sospiro trasportato dall'etere.</p>
<p class="western" lang="it-IT">&ldquo;Meglio cos&igrave;.&rdquo;</p>
<p class="western" lang="it-IT">Arianna deglut&igrave; a fatica.</p>
<p class="western" lang="it-IT">&ldquo;Senta, &egrave;... &egrave; sicura che quello sia veramente il suo nome? Eva Cassiopea, intendo?&rdquo;</p>
<p class="western" lang="it-IT">&ldquo;Non le sono stata a guardare la carta di identit&agrave;, mi sono fidata. Magari non si chiama cos&igrave;, ma chiss&agrave;. Non che me ne importi qualcosa, onestamente.&rdquo;</p>
<p class="western" lang="it-IT">&ldquo;Mi ha detto... di averle raccontato molte cose.&rdquo;</p>
<p class="western" lang="it-IT">&ldquo;Dammi del tu. Comunque, &egrave; vero. Di cose me ne ha dette parecchie, strane perlopi&ugrave;... ma sarebbe meglio parlarne di persona. In questo momento sto andando al cimitero comunale, se vuoi ci vediamo l&igrave;.&rdquo;</p>
<p class="western" lang="it-IT"><em>Al cimitero alle dieci e mezza di sera? Cassie &egrave; una calamita per disturbati mentali...</em></p>
<p class="western" lang="it-IT">&ldquo;Mi mette male. Non ho mezzi di trasporto... ed &egrave; un po' troppo lontano da dove mi trovo in questo momento.&rdquo;</p>
<p class="western" lang="it-IT">&ldquo;Allora mi far&ograve; risentire io, tanto adesso il tuo numero ce l'ho. Spero di esserti stata d'aiuto. Ora scusami, ma devo scappare.&rdquo;</p>
<p class="western" lang="it-IT">CLICK!</p>
<p class="western" lang="it-IT">Fine della conversazione. Un rombo baritonale risuon&ograve; fragoroso. Arianna alz&ograve; gli occhi al cielo. Nuvole, molte nuvole, forse troppe. Goccia dopo goccia, si sciolsero in pioggia. Un acquazzone in piena regola. Arianna corse via imprecando, diretta verso casa sua. Troppe emozioni per un giorno solo.</p>
<p class="western" lang="it-IT"><em>Quindi non mi ha detto una bugia, questa la conosce davvero... e ci ha fatto veramente l'amore. Devo dedurne che non mi abbia mai mentito? Si chiama veramente Eva Cassiopea? Ma perch&eacute; un cognome russo? Forse un nome d'arte? Ma no, da quando gli attrezzisti hanno un nome d'arte? Quella l&igrave; era russa per davvero, magari solo di padre. Nethanienko non &egrave; un cognome cos&igrave; comune, se faccio qualche ricerca magari una foto la trovo. Certo, basterebbe trovare una foto, con una foto sarebbe tutto pi&ugrave; semplice! Quante Eva Cassiopea Nethanienko possono esistere in Italia? Mi basta fare una ricerca su Internet, questione di un secondo. Non appena arrivo a casa, accendo il mio PC e la cerco. Questo dovrebbe risolvere la questione.</em></p>
<p class="western" lang="it-IT">Suo padre sorrise, vedendola arrivare. Aveva mantenuto la promessa, si era dimostrata degna di fiducia.</p>
<p class="western" lang="it-IT">&ldquo;Ciao Arianna, tutto a posto?&rdquo;</p>
<p class="western" lang="it-IT">&ldquo;Forse.&rdquo;</p>
<p class="western" lang="it-IT">&ldquo;Sei fradicia, vatti a cambiare subito... poi, se te la senti, vorrei fare due parole con te.&rdquo;</p>
<p class="western" lang="it-IT">Arianna annu&igrave; senza troppa convinzione, sal&igrave; le scale ed entr&ograve; in camera sua. Butt&ograve; a terra i vestiti zuppi d'acqua, indoss&ograve; il pigiama, accese il computer. Non voleva scendere, non prima di aver fugato l'ultimo dubbio.</p>
<p class="western" lang="it-IT"><em>Dai, quanto ci metti? Forza, razza di catorcio! Ti sostituisco con un Mac se non ti sbrighi!</em></p>
<p class="western" lang="it-IT">Il PC diede i primi segnali di vita, mostrando un desktop ricolmo di icone. Arianna accese l'ADSL e clicc&ograve; due volte sul logo del browser. Una volpe rossa accoccolata attorno al mondo fece la sua comparsa al centro dello schermo, accanto al simbolo multicolore di Google. Selezion&ograve; la categoria <em>immagini</em> e digit&ograve; il nome della sua amica nel campo di ricerca.</p>
<p class="western" lang="it-IT"><em>Eva... Cassiopea... Nethanienko</em>. <em>Fatto.</em></p>
<p class="western" lang="it-IT">Premette il tasto INVIO, dando inizio alla ricerca. Dopo tre secondi scarsi, il responso.</p>
<p class="western" lang="it-IT">In primo piano, i fotogrammi del film in cui la ragazza cade dal viadotto. Dieci, venti immagini cos&igrave;, tutta la prima pagina. Click sulla freccetta in basso a destra, pagina successiva.</p>
<p class="western" lang="it-IT">Ed eccola l&igrave;.</p>
<p class="western" lang="it-IT">Capelli rossi, occhi verdi, viso gentile, vestita di un bel completo beige. Sembrava che qualcuno avesse ritagliato il suo volto e lo avesse incollato su un abito preso da una rivista di moda. Non era proprio nel suo stile... eppure non si poteva sbagliare.</p>
<p class="western" lang="it-IT">Quella era Cassie, senza la minima ombra di dubbio... ed era anche Eva Nethanienko, la ragazza morta durante le riprese di <em>Neonlight</em>, la ragazza a cui tutto il film era dedicato.</p>
<p class="western" lang="it-IT">Arianna spense il PC premendo il pulsante di reset, senza avviare l'arresto sicuro del sistema.</p>
<p class="western" lang="it-IT"><em>&Egrave; tutto vero, allora. Cosa significa? Io non ci capisco pi&ugrave; niente... </em></p>
<p class="western" lang="it-IT">Priva di forze, si trascin&ograve; verso il piano inferiore, dove la stava aspettando suo padre. Sospir&ograve;. Per lui sarebbe stato impossibile non accorgersi del pessimo stato in cui versava. Gradino dopo gradino, si allontan&ograve; dalla sua camera a testa china, chiudendo ed aprendo ritmicamente gli occhi.</p>
<p class="western" lang="it-IT">&ldquo;Ehi, Ary! Tutto a posto? Sei pallida come un cencio. Cos'&egrave;, hai visto un fantasma?&rdquo;</p>
<p class="western" lang="it-IT">&ldquo;No. Ci ho fatto shopping assieme, oggi pomeriggio.&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Co</b>==<b>nn</b>==<b>es</b>==<b>sio</b>==<b>ni</b></h2>
<p class="western" lang="it-IT">&ldquo;Sembra uno straccio, commissario. Tutto a posto?&rdquo;</p>
<p class="western" lang="it-IT">&ldquo;Come saresti tu dopo aver passato la notte in bianco a visionare filmati?&rdquo;</p>
<p class="western" lang="it-IT">Nethanienko sembrava invecchiato di dieci anni, con quella barba mal rasata e quelle vistose borse sotto gli occhi, una delle quali coperta in parte dalla benda. Stringeva la sigaretta tra i denti, agitandola in modo compulsivo, casuale.</p>
<p class="western" lang="it-IT">&ldquo;Abbiamo concluso che ho un aspetto orribile, s&igrave;? Bene, cosa ne dici se parliamo d'altro? Tipo &ndash; cosa ne so &ndash; di questa registrazione?&rdquo;</p>
<p class="western" lang="it-IT">Lanci&ograve; una pennetta USB al suo sottoposto, tentando di prendere la mira. Fatica inutile. Il proiettile manc&ograve; il bersaglio e atterr&ograve; rumorosamente sul pavimento. Angelo la raccolse con un sorriso malizioso.</p>
<p class="western" lang="it-IT">&ldquo;Hai fatto le ore piccole, Andrea? Sembra che tu non abbia chiuso occhio&rdquo;</p>
<p class="western" lang="it-IT">&ldquo;Piantala di fare battute idiote e analizza il filmato. &Egrave; la memoria della telecamera che Giorgio ha nascosto nei pressi dello stramaledetto campo minato. Dieci ore di inquadratura fissa, roba da cinema d'autore.&rdquo;</p>
<p class="western" lang="it-IT">&ldquo;Con tutto il dovuto rispetto, signore, se lei ha gi&agrave; analizzato questi dati...&rdquo;</p>
<p class="western" lang="it-IT">&ldquo;Angelo, pensi prima di parlare, s&igrave;? Sono rimasto incollato ad un televisore per dieci ore, dalle nove di ieri sera fino alle sette di stamattina, per cui &egrave; molto probabile che mi sia sfuggito qualcosa, specie nelle ultime cinque ore di proiezione. Dividi il filmato in quattro parti e mettiti d'accordo con gli altri. Tra due ore e mezza voglio una relazione scritta sulla mia scrivania. Ah, quasi dimenticavo...&rdquo;</p>
<p class="western" lang="it-IT">Estrasse un plico di fogli da una cartellina sulla sua scrivania e li porse al suo sottoposto.</p>
<p class="western" lang="it-IT">&ldquo;Questo &egrave; il rapporto completo sulle anomalie che ho riscontrato. Pu&ograve; essere utile per non perdere troppo tempo su dettagli irrilevanti. Ora &egrave; veramente tutto, puoi andare.&rdquo;</p>
<p class="western" lang="it-IT">&ldquo;Hai veramente occhio per queste cose, Andrea.&rdquo;</p>
<p class="western" lang="it-IT">&ldquo;Ancora una battuta del genere e ti trasferisco al caso Ioannis.&rdquo;</p>
<p class="western" lang="it-IT">Angelo deglut&igrave; nervosamente e prese in consegna i documenti. In fondo, Nethanienko era il suo superiore. Troppa confidenza poteva essere nociva, sul posto di lavoro.</p>
<p class="western" lang="it-IT">&ldquo;Posso fare altro per lei, commissario?&rdquo;</p>
<p class="western" lang="it-IT">&ldquo;Lasciami in pace per un paio d'ore. Venitemi a cercare solo se &egrave; strettamente necessario.&rdquo;</p>
<p class="western" lang="it-IT">L'agente apr&igrave; la porta dell'ufficio e si conged&ograve;. Nethanienko si lasci&ograve; cadere a peso morto sullo schienale della poltrona, ad occhio chiuso. Scivol&ograve; lentamente in un sonno pesante, un sonno a cui era difficile sottrarsi, specie dopo aver dormito solamente un'ora e mezza. Figure geometriche prive di senso, con bordi tremolanti e frastagliati, fecero la loro comparsa. Aree luccicanti, multicolori, quadrati sghembi, triangoli curvi. La scena cambia. Figure umane che giocano a tennis con un occhio di vetro. L'occhio annuncia il punteggio ad ogni tiro.</p>
<p class="western" lang="it-IT"><em>Di che colore &egrave; l'iride?</em></p>
<p class="western" lang="it-IT">Ah, gi&agrave;, &egrave; come la mia.</p>
<p class="western" lang="it-IT"><em>E l'occhio &egrave; di vetro?</em></p>
<p class="western" lang="it-IT">No, non &egrave; di vetro, &egrave; il mio occhio.</p>
<p class="western" lang="it-IT"><em>Lo devo riprendere?</em></p>
<p class="western" lang="it-IT">No, se lo riprendo, lei se ne va, e non voglio che lei se ne vada.</p>
<p class="western" lang="it-IT"><em>Lei chi?</em></p>
<p class="western" lang="it-IT">La voce, quella che ha riempito la mia orbita vuota.</p>
<p class="western" lang="it-IT">I tennisti continuano a lanciarsi la pallina, finch&eacute; uno dei due non la colpisce troppo forte. L'occhio vola in orbita, si gira verso terra, guarda tutto dall'alto.</p>
<p class="western" lang="it-IT"><em>Cosa vede?</em></p>
<p class="western" lang="it-IT">Quello che vedo io. L'occhio &egrave; mio, anche se &egrave; staccato dal resto.</p>
<p class="western" lang="it-IT"><em>E io cosa vedo?</em></p>
<p class="western" lang="it-IT">Numeri. Zero, uno, pi&ugrave; tutti i decimali.</p>
<p class="western" lang="it-IT"><em>Probabilit&agrave;?</em></p>
<p class="western" lang="it-IT">Certamente.</p>
<p class="western" lang="it-IT"><em>E di cosa?</em></p>
<p class="western" lang="it-IT">Che una cella interagisca con quella adiacente.</p>
<p class="western" lang="it-IT"><em>Sai cosa significa quello che hai detto?</em></p>
<p class="western" lang="it-IT">Ovviamente no, ma forse &egrave; meglio cos&igrave;.</p>
<p class="western" lang="it-IT">L'occhio scende, scende fino alla citt&agrave; e si dirige sotto un ponte. Inquadra una persona, vestita con un buffo cilindro e una giacca molto pi&ugrave; grande di lei.</p>
<p class="western" lang="it-IT"><em>&Egrave; una ragazza. </em></p>
<p class="western" lang="it-IT">S&igrave;, ma non ne vedo il volto.</p>
<p class="western" lang="it-IT"><em>Forse non vuoi vederlo.</em></p>
<p class="western" lang="it-IT">Dici? Sar&agrave;...</p>
<p class="western" lang="it-IT">L'occhio esplode in nubi di mille colori, dipingendo il mondo attorno a s&eacute;, un mondo in bianco e nero. Il corpo della ragazza brucia, si dissolve in cenere, per un attimo i vestiti ne mantengono la forma, poi si ammucchiano per terra. Dal colletto della maglia spunta fuori un pulcino rosso, rosso fuoco. Pigola, pigola, ma nessuno lo ascolta. Ed ecco Scirea, col suo sorriso perenne. Prende il pulcino tra le mani, lo porta verso l'alto. Il pulcino vola, gli crescono le ali, diventa incandescente, prende fuoco. Le fiamme divampano, si trasformano, assumono forma umana, ricompare la ragazza di prima. Scirea la abbraccia, la telecamera ruota attorno a loro.</p>
<p class="western" lang="it-IT">Un uomo dai capelli rossi fuma una pipa e stringe una ragazza &ndash; la stessa ragazza.</p>
<p class="western" lang="it-IT"><em>Quell'uomo mi &egrave; famigliare</em>.</p>
<p class="western" lang="it-IT">Ovvio, sei tu.</p>
<p class="western" lang="it-IT"><em>Ma ha due occhi.</em></p>
<p class="western" lang="it-IT">Anche tu li avevi. Lo hai dimenticato?</p>
<p class="western" lang="it-IT"><em>Pi&ugrave; o meno s&igrave;. E la pipa? Io non ho una pipa. </em></p>
<p class="western" lang="it-IT">Ma l'avevi. Hai dimenticato anche quella?</p>
<p class="western" lang="it-IT"><em>Forse s&igrave;. E quella ragazza? </em></p>
<p class="western" lang="it-IT">&Egrave; sua sorella.</p>
<p class="western" lang="it-IT"><em>Ma io non ho una sorella. </em></p>
<p class="western" lang="it-IT">Ma l'avevi. Non dirmi che hai dimenticato anche lei.</p>
<p class="western" lang="it-IT"><em>No, lei no. </em></p>
<p class="western" lang="it-IT">Certo, certo. E come si chiama?</p>
<p class="western" lang="it-IT"><em>Chi?</em></p>
<p class="western" lang="it-IT">Tua sorella.</p>
<p class="western" lang="it-IT"><em>Eva. </em></p>
<p class="western" lang="it-IT">Solo Eva?</p>
<p class="western" lang="it-IT"><em>Lei preferiva che la chiamassi cos&igrave;, oppure Eve. Odiava il suo secondo nome, troppo lungo. </em></p>
<p class="western" lang="it-IT">Okay, ma qual era? Me lo puoi dire?</p>
<p class="western" lang="it-IT"><em>Dovresti saperlo. &Egrave; anche tua sorella. </em></p>
<p class="western" lang="it-IT">Forse.</p>
<p class="western" lang="it-IT"><em>Come forse? Non sto parlando da solo? </em></p>
<p class="western" lang="it-IT">Questo &egrave; un sogno, Andre.</p>
<p class="western" lang="it-IT"><em>Ah, &egrave; tutto chiaro ora. </em></p>
<p class="western" lang="it-IT">No, scuro. Molto scuro.</p>
<p class="western" lang="it-IT">I colori sbiadiscono, si sommano, sottraggono, la scena si tinge nuovamente di grigio. La ragazza sparisce, sparisce Scirea, ed anche l'uomo con la pipa.</p>
<p class="western" lang="it-IT">Una palpebra. Due palpebre. Si aprono. Due pupille nere, anzi no: due zeri, molto grandi, uno per ogni orbita. Lo <em>zero</em> di destra diventa <em>uno</em>, poi anche quello di sinistra. Uno, uno. Anzi no: l'uno diventa zero, poi uno, poi di nuovo zero, a ritmo forsennato. I numeri si moltiplicano, riempono tutta l'immagine, file di zeri e uni, colonne che si trasformano. Compaiono altre cifre, dal due al nove, si ricombinano, formano numeri decimali, in continuo mutamento. I numeri prendono forma, si accorpano, creano volume da una superficie bidimensionale, generano una figura umana, un bambino. La creatura apre gli occhi, apre gli occhi al nuovo mondo. Nessun numero, questa volta: solo due iridi verdi, scintillanti. Flash bianco, l'immagine scompare, buio completo.</p>
<p class="western" lang="it-IT"><em>Buona notte.</em></p>
<p class="western" lang="it-IT">Un suono squillante, ripetuto.</p>
<p class="western" lang="it-IT"><em>Anche questo fa parte del sogno? </em></p>
<p class="western" lang="it-IT">Nessuno stimolo visivo, solo una serie di brevi impulsi acuti in sottofondo.</p>
<p class="western" lang="it-IT">Sembra un telefono.</p>
<p class="western" lang="it-IT"><em>E forse lo &egrave;. Svegliati. </em></p>
<p class="western" lang="it-IT">Sto troppo bene cos&igrave;.</p>
<p class="western" lang="it-IT"><em>Svegliati, ti stanno cercando. </em></p>
<p class="western" lang="it-IT">Chi vuoi che mi cerchi?</p>
<p class="western" lang="it-IT"><em>Scommettiamo che indovino il nome? </em></p>
<p class="western" lang="it-IT">Scommessa accettata.</p>
<p class="western" lang="it-IT"><em>&Egrave; una ragazza. </em></p>
<p class="western" lang="it-IT">Okay, e allora? Sono piuttosto popolare con le donne.</p>
<p class="western" lang="it-IT"><em>Nei tuoi sogni. </em></p>
<p class="western" lang="it-IT">Perch&eacute;, questo cos'&egrave;?</p>
<p class="western" lang="it-IT"><em>Ne sei cos&igrave; sicuro? Comunque, dovrai ricrederti. Si chiama Arianna, ha un problema. Forse tu puoi risolverlo. </em></p>
<p class="western" lang="it-IT">Come fai a...</p>
<p class="western" lang="it-IT"><em>Perch&eacute; rovinare la suspense? Rispondi e lo saprai.</em></p>
<p class="western" lang="it-IT">Apr&igrave; l'occhio. Il telefono squillava sul serio. Mosse meccanicamente il braccio destro e afferr&ograve; la cornetta, quasi senza pensarci.</p>
<p class="western" lang="it-IT">&ldquo;...Arianna?&rdquo;</p>
<p class="western" lang="it-IT">Silenzio. Un sussulto di sorpresa dall'altro lato del ricevitore. Nethanienko si accorse di aver confuso il mondo onirico con la realt&agrave; e corresse immediatamente il tiro.</p>
<p class="western" lang="it-IT">&ldquo;Scusi, ero sovrappensiero. Qui &egrave; il distretto di polizia, sta parlando con il commissario Nethanienko. Come posso aiutarla?&rdquo;</p>
<p class="western" lang="it-IT">&ldquo;Come fa a sapere il mio nome?&rdquo;</p>
<p class="western" lang="it-IT">&ldquo;Prego?&rdquo;</p>
<p class="western" lang="it-IT">&ldquo;Avete qualche strumento che associa il numero di telefono all'abbonato?&rdquo;</p>
<p class="western" lang="it-IT">Nethanienko sbuff&ograve; innervosito.</p>
<p class="western" lang="it-IT">&ldquo;Signorina, non si faccia di queste paranoie! Se non abbiamo un mandato, i nomi degli utenti non li possiamo chiedere alle compagnie... e non penso che lei sia indagata in questo momento, altrimenti dubito che mi avrebbe chiamato. &Egrave; stato un caso, tutto qui.&rdquo;</p>
<p class="western" lang="it-IT">&ldquo;Pu&ograve; ripetermi il suo cognome?&rdquo;</p>
<p class="western" lang="it-IT">Rote&ograve; la pupilla.</p>
<p class="western" lang="it-IT">Cos'&egrave;, la giornata mondiale dell'idiozia?</p>
<p class="western" lang="it-IT">&ldquo;Commissario Andrea Nethanienko, con la <em>h</em> tra la <em>t</em> e la <em>a</em>, pi&ugrave; una <em>k</em> finale. Vuole sapere qualcos'altro &ndash; cosa ne so, il mio numero di scarpe &ndash; o mi comunica finalmente il motivo della sua chiamata?&rdquo;</p>
<p class="western" lang="it-IT">&ldquo;Ho... incontrato sua sorella. Eva Cassiopea Nethanienko.&rdquo;</p>
<p class="western" lang="it-IT">&ldquo;Certo come no? Arrivederci.&rdquo;</p>
<p class="western" lang="it-IT">&ldquo;Aspetti, la prego, l'ho vista per davvero! Una ragazza di ventitr&eacute; anni, capelli rossi, occhi verdi, snella, altezza nella media. L'ho incontrata un paio di mesi fa e l'ho frequentata fino a ieri. Le assicuro che...&rdquo;</p>
<p class="western" lang="it-IT">Sospir&ograve; contrariato.</p>
<p class="western" lang="it-IT">&ldquo;Immagino che lei sia uno di quegli sciacalli che amano rigirare il dito nella piaga. &Egrave; mica una giornalista? Sa, mi sembra quel tipo di persona capace di fare battute sul mio occhio mancante, credendosi spiritosa. Glielo dir&ograve; una sola volta: mia sorella &egrave; morta quattro anni fa. Vorrei augurarle buona giornata, ma non penso di essere in grado di farlo.&rdquo;</p>
<p class="western" lang="it-IT">&ldquo;Le giuro che non &egrave; uno scherzo.&rdquo;</p>
<p class="western" lang="it-IT">&ldquo;Se non la smette, la denuncio per stalking, chiunque lei sia. Ci metto un attimo, mi basta scrivere due frasi su un foglio, tanto sono gi&agrave; qui in centrale.&rdquo;</p>
<p class="western" lang="it-IT">&ldquo;Non potrei mai...&rdquo;</p>
<p class="western" lang="it-IT">&ldquo;Ha delle prove? Un'evidenza sperimentale? Una foto? Qualcosa del genere?&rdquo;</p>
<p class="western" lang="it-IT">&ldquo;...&rdquo;</p>
<p class="western" lang="it-IT">&ldquo;No? Peccato. A mai pi&ugrave; risentir...&rdquo;</p>
<p class="western" lang="it-IT">&ldquo;Il cappellaio matto!&rdquo;</p>
<p class="western" lang="it-IT">Sgran&ograve; l'occhio.</p>
<p class="western" lang="it-IT">&ldquo;Cosa sta...&rdquo;</p>
<p class="western" lang="it-IT">&ldquo;Cassie... si &egrave; fatta fotografare da me, vestita da cappellaio matto!&rdquo;</p>
<p class="western" lang="it-IT">Nethanienko allung&ograve; la mano sinistra, afferr&ograve; la cornice sulla sua scrivania. La ragazzina con quel giaccone troppo lungo, quel cilindraccio aperto in cima, l'asso di quadri...</p>
<p class="western" lang="it-IT">&ldquo;Il... il cappellaio matto? Come...&rdquo;</p>
<p class="western" lang="it-IT">Le parole gli si bloccarono in gola.</p>
<p class="western" lang="it-IT">&ldquo;Pronto? Pronto?&rdquo;</p>
<p class="western" lang="it-IT">Si produsse in un respiro profondo, cercando di controllarsi. Diede una rapida occhiata all'orologio. Erano le dieci e un quarto.</p>
<p class="western" lang="it-IT">&ldquo;Dove e quando possiamo vederci, signorina? Qualunque ora dopo le undici e mezza va bene.&rdquo;</p>
<p class="western" lang="it-IT">Ogni traccia residua di sonno svanita, la mente lucida, pronta a ragionare.</p>
<p class="western" lang="it-IT">&ldquo;Non devo venire in commissariato?&rdquo;</p>
<p class="western" lang="it-IT">&ldquo;Questa faccenda riguarda me in prima persona. Decida lei il <em>dove</em> e il <em>quando.</em> Se vuole venire qui da noi, non sar&ograve; io ad impedirglielo. &Egrave; libera di fissare il luogo e l'ora che pi&ugrave; le convengono.&rdquo;</p>
<p class="western" lang="it-IT">&ldquo;Davanti all'<em>Ed Wood</em> verso mezzogiorno?&rdquo;</p>
<p class="western" lang="it-IT">&ldquo;Ci sar&ograve;.&rdquo;</p>
<p class="western" lang="it-IT">&ldquo;A dopo, allora.&rdquo;</p>
<p class="western" lang="it-IT">Nethanienko racchiuse la testa tra le mani.</p>
<p class="western" lang="it-IT"><em>Cosa significa tutto questo? Mia sorella &egrave; morta, sono stato al suo funerale. Ho assistito alla cerimonia sbagliata? Ho pianto la sorella di qualcun altro? Direi proprio di no. Allora, qual &egrave; la conclusione logica? Ovvio, che questo &egrave; solo uno scherzo di cattivo gusto. </em></p>
<p class="western" lang="it-IT">Davvero? E cosa puoi dirmi sul cappellaio matto?</p>
<p class="western" lang="it-IT"><em>Una stupida coincidenza. Non lo so, avr&agrave; sparato la prima cosa che le &egrave; venuta in mente, e l'ha azzeccata, tutto qui. </em></p>
<p class="western" lang="it-IT">Ma ci andrai all'appuntamento, vero?</p>
<p class="western" lang="it-IT"><em>Ti sembro il tipo da rimangiarmi la parola data? </em></p>
<p class="western" lang="it-IT">Devo ricordarti Natasha? Secondo me, ti sta ancora aspettando, in quella via di San Pietroburgo.</p>
<p class="western" lang="it-IT"><em>Cosa c'entra? Non era un impegno di lavoro. </em></p>
<p class="western" lang="it-IT">Per&ograve; le hai dato buca.</p>
<p class="western" lang="it-IT"><em>&Egrave; passato. Gli errori sbiadiscono col tempo, fanno meno male. Comunque, sul lavoro non ho mai avuto colpi di testa. </em></p>
<p class="western" lang="it-IT">Te ne devo rendere atto. Per&ograve; pensaci bene, non dovevi fare altro oggi? Tipo... perquisire il vecchio casolare?</p>
<p class="western" lang="it-IT"><em>Posso mandarci Angelo. I sottoposti servono a questo. </em></p>
<p class="western" lang="it-IT">Gi&agrave;, hai ragione.</p>
<p class="western" lang="it-IT">Verso le undici e venti, Angelo deposit&ograve; una pila di fogli sulla scrivania del suo superiore.</p>
<p class="western" lang="it-IT">&ldquo;Ci sono novit&agrave;, signore. Abbiamo analizzato il filmato con cura.&rdquo;</p>
<p class="western" lang="it-IT">Nethanienko lo fiss&ograve; sorpreso. Controll&ograve; furtivamente l'orologio, cercando di non farsi notare.</p>
<p class="western" lang="it-IT">Fidarsi &egrave; bene, per&ograve;...</p>
<p class="western" lang="it-IT">&ldquo;Vi ho consegnato il nastro alle nove. Come avete fatto a...&rdquo;</p>
<p class="western" lang="it-IT">&ldquo;Mi sono preso la libert&agrave; di dividerci in cinque gruppi, in modo da velocizzare le operazioni. Ad ogni modo, ci&ograve; che abbiamo ricavato &egrave; in linea con la sua analisi.&rdquo;</p>
<p class="western" lang="it-IT">&ldquo;Avete qualche dettaglio in pi&ugrave;, s&igrave;?&rdquo;</p>
<p class="western" lang="it-IT">&ldquo;Uno solo, ma importante. La ragazza che compare per un paio di secondi &egrave; una delle nostre scomparse.&rdquo;</p>
<p class="western" lang="it-IT"><em>Tombola.</em></p>
<p class="western" lang="it-IT">&ldquo;Ne siete sicuri?&rdquo;</p>
<p class="western" lang="it-IT">&ldquo;Corrisponde quasi perfettamente alle foto in nostro possesso. La coincidenza somatica &egrave; attorno al novanta, novantacinque percento.&rdquo;</p>
<p class="western" lang="it-IT">&ldquo;Solo questo?&rdquo;</p>
<p class="western" lang="it-IT">&ldquo;All'incirca. Abbiamo registrato complessivamente cinque aperture della porta dello stabile, senza apparente movimento da parte di figure umane. Non siamo riusciti a verificare la presenza di specchi all'interno dello stesso, la qualit&agrave; delle immagini non &egrave; sufficiente.&rdquo;</p>
<p class="western" lang="it-IT">&ldquo;Capisco.&rdquo;</p>
<p class="western" lang="it-IT">&ldquo;Ora cosa facciamo, commissario?&rdquo;</p>
<p class="western" lang="it-IT">Nethanienko rimase in silenzio per un paio di secondi. Quale sarebbe stato il modo pi&ugrave; saggio di agire?</p>
<p class="western" lang="it-IT">&ldquo;Abbiamo una pista, non &egrave; il caso di bruciarla per la fretta. Per prima cosa, invia il video alla scientifica: magari quelle testacce d'uovo riescono a cogliere particolari che ci sono sfuggiti. Manda qualcuno a spostare la telecamera, in modo che inquadri la porta da un'altra angolazione; sostituite le batterie, se necessario. Per sicurezza, montatene un'altra nelle vicinanze, dentro qualche cespuglio o su un albero. Deve riprendere la strada, l'unica strada carrabile che permette di raggiungere la casupola. Sono stato chiaro? Ah, un'ultima cosa: organizza dei turni di guardia. Voglio che un agente si apposti nei pressi dello stabile e faccia rapporto ogni due ore. Intesi? Ora devo andare, grazie per la collaborazione.&rdquo;</p>
<p class="western" lang="it-IT">&ldquo;Dove va, signore?&rdquo;</p>
<p class="western" lang="it-IT">&ldquo;Forse ho rintracciato un testimone chiave... ma non ne ho la certezza. Preferisco occuparmene di persona, in caso mi fossi sbagliato nessuno potr&agrave; diffondere false notizie a proposito. Se durante la mia assenza succede qualcosa degno di nota, fammi uno squillo; girami tutte le chiamate dirette all'ufficio sul cellulare; se qualcuno mi cerca di persona, occupatene tu. Domande?&rdquo;</p>
<p class="western" lang="it-IT">&ldquo;Direi di no.&rdquo;</p>
<p class="western" lang="it-IT">&ldquo;Bene. Se te ne vengono in mente, tienitele. Sar&ograve; di ritorno dopo pranzo.&rdquo;</p>
<p class="western" lang="it-IT">&ldquo;Aspetti solo un attimo. Quasi dimenticavo.&rdquo;</p>
<p class="western" lang="it-IT">Angelo gli porse una busta sigillata.</p>
<p class="western" lang="it-IT">&ldquo;&Egrave; arrivata stamattina. Nessun mittente. Indirizzata a lei. &Egrave; abbastanza leggera, non l'ho ancora fatta controllare.&rdquo;</p>
<p class="western" lang="it-IT">&ldquo;Chiedi a qualche chimico della scientifica di analizzarla per bene, al mio ritorno ci dar&ograve; un'occhiata.&rdquo;</p>
<p class="western" lang="it-IT">Angelo annu&igrave; e usc&igrave; dall'ufficio del capo. Nethanienko si sistem&ograve; la benda, rinfoder&ograve; la sigaretta elettronica nell'astuccio, afferr&ograve; la giacca leggera, la indoss&ograve;. Caric&ograve; con cura la pistola d'ordinanza e la ripose nella fondina. C'era una probabilit&agrave; &ndash; seppur minima &ndash; che quell'appuntamento fosse una trappola. Aveva nemici? Qualcuno s&igrave;, gente a cui aveva pestato i piedi durante la sua carriera. Niente di particolare, dopotutto, nessuno che potesse avere interesse ad ucciderlo; ma si sa, meglio premunirsi, prepararsi al caso peggiore. Inser&igrave; la sicura.</p>
<p class="western" lang="it-IT">S<em>pero di non dover premere il grilletto.</em></p>
<p class="western" lang="it-IT">Odiava l'odore della polvere da sparo, il rumore sordo della detonazione, il rinculo stesso dell'arma. Sparare era orribile, specie per un archivista di lungo corso, un analista cresciuto su documenti e plichi di scartoffie, a San Pietroburgo. La pistola sembrava praticamente nuova, nonostante avesse ormai pi&ugrave; di quattro anni. La usava solo al poligono di tiro, per esercitarsi, durante le frequenti sessioni di allenamento. Doveva sottoporsi a quella tortura almeno quattro volte al mese, per riprendere le misure e imparare nuovamente a mirare. La sua media era diminuita drasticamente dopo l'incidente, da sette a due centri su dieci. Senza visione stereoscopica non era semplice valutare le distanze, specie se privato dell'occhio dominante.</p>
<p class="western" lang="it-IT"><em>Pazienza, mi ci abituer&ograve;. </em></p>
<p class="western" lang="it-IT">Imbocc&ograve; l'uscio del suo ufficio e si allontan&ograve; di gran carriera dal commissariato. Arianna lo stava aspettando.</p>
<p class="western" lang="it-IT"><em>Arianna... come quella del filo? </em></p>
<p class="western" lang="it-IT">S&igrave;, proprio cos&igrave;.</p>
<p class="western" lang="it-IT"><em>Bel nome. Non &egrave; molto comune. </em></p>
<p class="western" lang="it-IT">Per&ograve; &egrave; diffuso.</p>
<p class="western" lang="it-IT"><em>A proposito... come facevi a sapere che avrebbe chiamato? Nel sogno... </em></p>
<p class="western" lang="it-IT">Ehi! Ora stiamo esagerando! Io sono solo una voce. Non posso influenzare il tuo subconscio.</p>
<p class="western" lang="it-IT"><em>Ne sei cos&igrave; sicura? Io non ne sono mica convinto. </em></p>
<p class="western" lang="it-IT">Sono una voce sincera.</p>
<p class="western" lang="it-IT"><em>Anche su questo si potrebbe discutere a lungo. </em></p>
<p class="western" lang="it-IT">Lasciamo perdere. Cosa pensi di fare, ora?</p>
<p class="western" lang="it-IT"><em>Mi sembra logico. Vado l&agrave; e cerco di capire se &egrave; una bufala o meno. </em></p>
<p class="western" lang="it-IT">Se io fossi in lei, me la darei a gambe vedendo un uomo mal rasato, con due enormi borse sotto gli occhi e una benda nera da pirata avvicinarsi minacciosamente.</p>
<p class="western" lang="it-IT"><em>Oh, stai zitta! </em></p>
<p class="western" lang="it-IT">Non penso tu lo voglia veramente.</p>
<p class="western" lang="it-IT">Nethanienko chiuse la palpebra.</p>
<p class="western" lang="it-IT"><em>Qual &egrave; la probabilit&agrave; che un morto torni dall'aldil&agrave;? </em></p>
<p class="western" lang="it-IT">Zero. I morti non risorgono a piacimento.</p>
<p class="western" lang="it-IT"><em>Zero? Perfetto. </em></p>
<p class="western" lang="it-IT">Come scusa?</p>
<p class="western" lang="it-IT"><em>Beh, &egrave; gi&agrave; qualcosa.</em></p>
<p class="western" lang="it-IT"><em>Pensavo fosse molto pi&ugrave; bassa.</em></p>
<p class="western" lang="it-IT" >&nbsp;</p>
<h2 class="western" lang="it-IT"><b>Umile Servo</b><sub><b> di se stesso</b></sub></h2>
<p class="western" lang="it-IT">Figure turbinanti si muovevano freneticamente, ritmicamente, sfumate, senza un preciso pattern, prive di forma, prive di significato. Entropia allo stato puro, assenza completa di informazione. Lentamente, un immagine si manifest&ograve; da quel disordine, assumendo contorni sempre pi&ugrave; nitidi. Una figura femminile, vestita di bianco, immobile. Capelli neri, lunghi fino a met&agrave; del tronco, occhi azzurri, socchiusi, pelle molto chiara. Legata ad una sedia, mani e piedi. Le ci volle un po' per riconoscersi in quel riflesso, ancora di pi&ugrave; per capire che si trattava di uno specchio.</p>
<p class="western" lang="it-IT">Anzi, no.</p>
<p class="western" lang="it-IT">Molti specchi.</p>
<p class="western" lang="it-IT">Decine e decine di superfici lucide che amplificavano ogni singolo raggio di luce, illuminando la stanza a giorno.</p>
<p class="western" lang="it-IT">Specchi, specchi ovunque.</p>
<p class="western" lang="it-IT">Ricoprivano le pareti, completamente. Impossibile capire di che materiale fossero fatte, non un angolo, un vano a vista. Era circondata da copie di se stessa, apparentemente sorprese quanto lei, ed era sola.</p>
<p class="western" lang="it-IT">Sola?</p>
<p class="western" lang="it-IT"><em>No, non &egrave; possibile.</em></p>
<p class="western" lang="it-IT">Respiri, lenti, molti, da pi&ugrave; parti. Tutti diversi. Un brusio di sottofondo, impossibile da ignorare. Dov'erano quelle persone, allora? Perch&eacute; non le vedeva? Per quale motivo non riusciva a scorgerle? Erano coperte dagli specchi? Era una spiegazione &ndash; non la migliore, per carit&agrave;, ma pur sempre un'idea. Sarebbe stato saggio chiedere aiuto ad alta voce?</p>
<p class="western" lang="it-IT">Le corde le stringevano i polsi, causandole dolore ad ogni movimento. Com'era finita in quella situazione? L'ultima cosa che riusciva a ricordare era la tomba di...</p>
<p class="western" lang="it-IT">&ldquo;Francesco? Sei stato tu a portarmi qui?&rdquo;</p>
<p class="western" lang="it-IT">Nessuna risposta, solo respiri, placidi, tranquilli, nel buio. Acquattati, forse. In attesa di saltarle addosso, come in un macabro film dell'orrore.</p>
<p class="western" lang="it-IT">&ldquo;Francesco! Ti prego, liberami! Cosa sta succedendo?&rdquo;</p>
<p class="western" lang="it-IT">Passi alle sue spalle. Non si volt&ograve;, poteva controllare tutta la situazione grazie allo specchio che aveva di fronte. Si ammutol&igrave;, in attesa che comparisse qualcuno. Sempre pi&ugrave; forte, il rumore dei passi, passi sempre pi&ugrave; vicini, sempre pi&ugrave; ravvicinati.</p>
<p class="western" lang="it-IT"><em>Dove sei? Dove? Perch&eacute; non ti vedo? </em></p>
<p class="western" lang="it-IT">Una mano sulla sua spalla. Il tocco morbido di un guanto di velluto. La ragazza url&ograve; a squarciagola, svuot&ograve; completamente la cassa toracica, in preda al panico, in preda al terrore.</p>
<p class="western" lang="it-IT">&ldquo;La prego, signorina... si calmi. Non ho la minima intenzione arrecarle alcun danno.&rdquo;</p>
<p class="western" lang="it-IT">Una voce calma, asettica.</p>
<p class="western" lang="it-IT">&ldquo;Lieto di constatare che sta bene. Mi ha fatto preoccupare, ha dormito a lungo.&rdquo;</p>
<p class="western" lang="it-IT">Quella stessa voce che l'aveva svegliata dolcemente per anni.</p>
<p class="western" lang="it-IT">La mano si strinse forte sulla sua spalla.</p>
<p class="western" lang="it-IT">&ldquo;Forse &egrave; stata colpa mia. In tal caso, le porgo le mie pi&ugrave; umili scuse, signorina. Non era assolutamente nei programmi.&rdquo;</p>
<p class="western" lang="it-IT">&ldquo;Fran... Francesco?&rdquo;</p>
<p class="western" lang="it-IT">Ancora passi, rumore di passi. Una figura fece la sua comparsa, ruotando attorno alla sedia. Abito nero, capelli neri, occhi scuri, pelle chiara, viso affilato, nessuna traccia di barba. Si produsse in un profondo, elegante inchino, muovendo in sincronia il braccio destro in segno di saluto.</p>
<p class="western" lang="it-IT">&ldquo;Per servirla.&rdquo;</p>
<p class="western" lang="it-IT">&ldquo;Puoi liberarmi?&rdquo;</p>
<p class="western" lang="it-IT">&ldquo;Non adesso, signorina. Non... adesso.&rdquo;</p>
<p class="western" lang="it-IT">La ragazza abbass&ograve; lo sguardo. Come poteva non averlo visto arrivare? Era circondata da specchi, da pannelli riflettenti e quant'altro. Se fosse stato alle sue spalle...</p>
<p class="western" lang="it-IT">&ldquo;Non si spaventi, signorina. &Egrave; naturale che lei non possa vedermi, pi&ugrave; che naturale.&rdquo;</p>
<p class="western" lang="it-IT">Un pensiero atroce nella sua mente.</p>
<p class="western" lang="it-IT">&ldquo;Sei un vampiro?&rdquo;</p>
<p class="western" lang="it-IT">Il volto di Francesco assunse un'espressione schifata.</p>
<p class="western" lang="it-IT">&ldquo;Con tutto il dovuto rispetto, non sono una creatura notturna effeminata costruita appositamente per affascinare adolescenti in crisi ormonale. Sono semplicemente me stesso, signorina, solo... in forma un po' diversa. Diciamo pure che questo mio corpo &egrave; solamente una proiezione, una proiezione in uno spazio tridimensionale di pura informazione a due dimensioni... una violazione dell'ordine precostituito. S&igrave;, direi che non esiste una definizione migliore.&rdquo;</p>
<p class="western" lang="it-IT">&ldquo;Non penso di capire.&rdquo;</p>
<p class="western" lang="it-IT">&ldquo;Mi delude, signorina. Le lezioni del suo qui presente precettore non hanno dunque raggiunto lo scopo prefissato? Una macchia orribile sul mio curriculum.&rdquo;</p>
<p class="western" lang="it-IT">La ragazza cerc&ograve; di muovere le braccia, senza successo. Anche le gambe erano fissate in modo efficace. Francesco la abbracci&ograve;.</p>
<p class="western" lang="it-IT">&ldquo;No, no! Non si agiti, signorina, non si agiti! Non deve aver paura! Sono qui, sono tornato per lei, solo per lei! Mai avrei potuto valicare l'eterna soglia in verso opposto, se non per il bene di un altro essere vivente.&rdquo;</p>
<p class="western" lang="it-IT">Le sue mani scivolarono sotto l'abito bianco, solo per un attimo, sfiorandole la pancia e i fianchi.</p>
<p class="western" lang="it-IT">&ldquo;Oh, signorina! Com'&egrave; cresciuta dall'ultima volta. Grande e forte, bella come un fiore. Una rosa nera, signorina, una bellissima, inarrivabile rosa nera.&rdquo;</p>
<p class="western" lang="it-IT">&ldquo;Francesco! Cosa stai facendo?!&rdquo;</p>
<p class="western" lang="it-IT">Si allontan&ograve;, senza preavviso.</p>
<p class="western" lang="it-IT">&ldquo;Nulla. Assolutamente nulla. Mi sono lasciato... trasportare. Tutto qui. Un maggiordomo perfetto non dovrebbe assolutamente permettere che ci&ograve; accada... ma, vede, io ho rassegnato le dimissioni due anni fa. Sono giustificato.&rdquo;</p>
<p class="western" lang="it-IT">&ldquo;Perch&eacute; mi hai portato qua? Come hai fatto? Non ricordo... nulla.&rdquo;</p>
<p class="western" lang="it-IT">Un forte rammarico segn&ograve; il suo volto.</p>
<p class="western" lang="it-IT">&ldquo;Dolente di aver dovuto usare metodi poco ortodossi, signorina, ma stia tranquilla, nessuna arte occulta, solo cloroformio. Non sono nuovo a questo genere di comportamenti... e lei dovrebbe saperlo bene.&rdquo;</p>
<p class="western" lang="it-IT">&ldquo;Mi hai narcotizzata al cimitero.&rdquo;</p>
<p class="western" lang="it-IT">&ldquo;Precisamente.&rdquo;</p>
<p class="western" lang="it-IT">Francesco si appoggi&ograve; ad uno degli specchi, contemplando l'immagine della signorina. Silenzio, rotto solo dai respiri di corpi misteriosi, nascosti alla vista.</p>
<p class="western" lang="it-IT">&ldquo;Come sei tornato? Come... come hai fatto a...&rdquo;</p>
<p class="western" lang="it-IT">&ldquo;Gliel'ho gi&agrave; spiegato, signorina. Io sono una proiezione, una fluttuazione della matrice del mondo, un'eccezione, se cos&igrave; vogliamo dire. Per un attimo, il mio io cosciente si &egrave; ricomposto, la realt&agrave; non aveva ancora sovrascritto la mia informazione latente. Una scintilla, la scintilla di un secondo. I miei pensieri si sono ricomposti, per una straordinaria casualit&agrave;. Ha presente l'<em>io penso</em>? Si ricorda qualcosa di ci&ograve;?&rdquo;</p>
<p class="western" lang="it-IT">&ldquo;Cartesio?&rdquo;</p>
<p class="western" lang="it-IT">&ldquo;Questa risposta genera notevole gioia nel mio cuore, signorina. &Egrave; un riconoscimento alle mie abilit&agrave; di didatta.&rdquo;</p>
<p class="western" lang="it-IT">Si sistem&ograve; i capelli con un ampio gesto della mano.</p>
<p class="western" lang="it-IT">&ldquo;Ma non perdiamoci in quisquilie. Quell'istante, quel fugace frammento di tempo &egrave; stato sufficiente. Sono riuscito a controllare i miei frammenti, a ricomporli e ad estrarli dalla matrice, proiettandomi qui, in quello che noi ciecamente chiamiamo... mondo... reale! Ma lei certamente sa che le fluttuazioni, gli errori durano poco, molto poco. Un respiro... e sono gi&agrave; svaniti. &Egrave; il principio di indeterminazione di Heisenberg: pi&ugrave; la violazione &egrave; marcata, minore &egrave; il tempo che ha per esistere prima che la natura la sopprima. Esatto, signorina, non si pu&ograve; violare la legge di natura, se non per un tempo limitato...&rdquo;</p>
<p class="western" lang="it-IT">Si rivolse al cielo con gli occhi sbarrati, alzando le braccia in direzione del soffitto.</p>
<p class="western" lang="it-IT">&ldquo;...e sa qual &egrave; la massima violazione? La comparsa di un essere identico a quello scomparso. Identico, capisce? Una simile evenienza quanto potrebbe durare? Un femtosecondo, forse meno. Poco, non le sembra? Come dovrebbe comportarsi un essere nella mia situazione? Cosa dovrebbe fare, se non tentare di allungare la propria vita, godere di una seconda possibilit&agrave;? Ma come, come riuscirci? Come?&rdquo;</p>
<p class="western" lang="it-IT">Si inginocchi&ograve; in lacrime.</p>
<p class="western" lang="it-IT">&ldquo;Come?&rdquo;</p>
<p class="western" lang="it-IT">Lacrime, lacrime amare. Pioggia di rugiada sul pavimento, assi di legno inumidite dalla paura. Si rialz&ograve; di scatto, apr&igrave; gli occhi. Le pupille strette, quasi come quelle di un gatto.</p>
<p class="western" lang="it-IT">&ldquo;Facile. Bisogna comportarsi in modo diverso, aprire la mente alla follia, rinunciare a parti di s&eacute;. In questo modo, la violazione non &egrave; completa, si riduce, per cui il <em>transiente</em> si allunga e il campo non si accorge della tua presenza, almeno per un po'. Devi persistere, devi allontanarti il pi&ugrave; possibile da te stesso! Allora, ogni stravaganza, ogni invenzione, ogni trovata &egrave; buona! Non mi rifletto negli specchi? Bene, bene! Ho rinunciato a contemplare la mia immagine... perch&eacute; io non dovrei essere qui. E se non sono qui, lo specchio non pu&ograve; riflettermi! Ah, la gioia del sillogismo, la perfezione della contraddizione! Come quello sbirro che &egrave; saltato in aria, BUM! E il mio riflesso, il mio riflesso nell'esplosione! Che gioia rivedermi, anche solo per un istante!&rdquo;</p>
<p class="western" lang="it-IT">Scosse la testa.</p>
<p class="western" lang="it-IT">&ldquo;Oh, ma perch&eacute; tediarla con il racconto di tali avvenimenti?. Cancelli pure l'ultima frase, non ha nessuna attinenza con il resto. Non &egrave; importante.&rdquo;</p>
<p class="western" lang="it-IT">Pupille dilatate, l'iride si riduce ad un anello sottilissimo.</p>
<p class="western" lang="it-IT">&ldquo;No, non lo &egrave;. No, proprio no. No, no! Ma &egrave; dura, perch&eacute; essere altro da s&eacute; comporta la rinuncia completa alle proprie passioni, ai propri desideri. S&igrave;! Io posso manipolare le menti, posso insinuarmi, privarle della loro volont&agrave;, posso...&rdquo;</p>
<p class="western" lang="it-IT">Un blocco repentino dei muscoli, una marionetta dai fili recisi.</p>
<p class="western" lang="it-IT">Immobile, di fronte ad uno specchio.</p>
<p class="western" lang="it-IT">&ldquo;Questi... questi sono solo i deliri di un pazzo, non &egrave; cos&igrave;, signorina? Posso dimostrarle che non &egrave; vero. In tutto questo tempo, in questi mesi... non ho fatto altro che pensare a lei. E mi sono organizzato al meglio per il suo ritorno.&rdquo;</p>
<p class="western" lang="it-IT">Ruot&ograve; il tronco, rimanendo fermo, un occhio fisso sulla giovane.</p>
<p class="western" lang="it-IT">&ldquo;Certo, lei mi ha reso la vita difficile, molto difficile. Si immagini la mia espressione quando ho scoperto che la villa, la magione di famiglia che ho servito cos&igrave; a lungo... &egrave; stata venduta. A chi, poi? Ad un maiale arricchitosi concedendo prestiti ad altissimo tasso di interesse. Uno strozzino ha dormito nel letto che fu di suo padre, signorina, ha banchettato al pregiatissimo tavolo d'ebano che ho apparecchiato per anni, ha goduto della compagnia di donne di malaffare nella sua camera, signorina, sul palco del suo piacere personale! Come pu&ograve; aver tradito cos&igrave; il nome che porta, signorina? Lei... mi ha ucciso una seconda volta!&rdquo;</p>
<p class="western" lang="it-IT">Distolse lo sguardo, rivolgendosi nuovamente allo specchio.</p>
<p class="western" lang="it-IT">&ldquo;Ho rimediato a questa ingiustizia, a modo mio. Il sudicio borghese di provincia si &egrave; suicidato in giardino, di fronte al bel melo che ho piantato poco dopo essere stato assunto. Si &egrave; impiccato ad un ramo, con la canna dell'acqua. Convincerlo non &egrave; stato difficile, mi creda. Sono bastate un paio di parole, di quelle che raggiungono il cuore. Mi sono trovato in difficolt&agrave;, non avevo pi&ugrave; una traccia, non avevo pi&ugrave; nulla. Se lei non era nella magione, a <em>casa</em>... dove poteva essere? A quel punto, mi sono dovuto fidare di Furieri, quel gentiluomo che ha prodotto il film sulla sua storia, la <em>nostra </em>storia. Un autogrill! Lei... lei ha lavorato! Ha vissuto per mesi, per anni in un autogrill! Una nobildonna di cos&igrave; alto lignaggio! &Egrave; insopportabile! Inconcepibile! Mi dica la verit&agrave;, signorina, lo ha fatto per cancellare il passato? Per dimenticarsi di me? Una come lei... <em>lavorare</em>! Sporcarsi le mani, quelle belle mani, fresche di manicure, cos&igrave; fini e delicate, le dita affusolate che ho visto scorrere pi&ugrave; volte sul pianoforte d'epoca... perch&eacute;? Mi risponda! Perch&eacute;?!&rdquo;</p>
<p class="western" lang="it-IT">La ragazza alz&ograve; la testa.</p>
<p class="western" lang="it-IT">&ldquo;Dovevo riparare i tuoi torti. La villa &egrave; bastata a malapena a coprire i risarcimenti alle famiglie delle <em>tue</em> vittime.&rdquo;</p>
<p class="western" lang="it-IT">&ldquo;E i fondi di suo padre, l'eredit&agrave;? Non... non poteva usare quella?&rdquo;</p>
<p class="western" lang="it-IT">&ldquo;Tu... come avresti fatto a vivere in un luogo cos&igrave; carico... di ricordi? Non me la sono sentita, Francesco. Mi dispiace.&rdquo;</p>
<p class="western" lang="it-IT">L'uomo si volt&ograve; verso di lei.</p>
<p class="western" lang="it-IT">&ldquo;<em>Mi dispiace</em>?!<em> Mi dispiace</em>?! &Egrave; tutto quello che mi sa dire, signorina?&rdquo;</p>
<p class="western" lang="it-IT">&ldquo;No. Stai zitto ed ascoltami.&rdquo;</p>
<p class="western" lang="it-IT">La ragazza lo fiss&ograve; negli occhi, pupille in continuo mutamento su iridi scure.</p>
<p class="western" lang="it-IT">&ldquo;Cosa pensi che abbia provato quando ho scoperto la verit&agrave;, Francesco? Credi... credi che sia stato semplice per me accettarlo? Il mio tutore, il mio unico amico, l'unica persona che mi capisse veramente...&rdquo;</p>
<p class="western" lang="it-IT">Un lungo sospiro.</p>
<p class="western" lang="it-IT">&ldquo;...null'altro che un assassino, uno sporco, efferato omicida. Io stravedevo per te, Francesco, ti avrei amato, se avessi potuto. Quando ho saputo... mi &egrave; crollato il mondo addosso! Tutto. Il mio. Mondo. In pezzi! Ho venduto subito la villa, &egrave; stata la prima cosa che ho fatto! Ma non &egrave; bastato a dimenticarti, oh, no! Lo sai? Ogni mese vado sulla tua tomba, accarezzo la tua foto, ti parlo di quello che ho fatto, di quello che ho imparato, dei miei amori, delle mie delusioni. Tu sapevi ascoltarmi... ma perch&eacute; non hai mai parlato? Perch&eacute; ti sei comportato in quel modo?!&rdquo;</p>
<p class="western" lang="it-IT">&ldquo;Ero certo di agire per il suo bene. Anzi, sa cosa le dico? Da quando sono tornato, non ho fatto altro che prepararmi a questa riunione, signorina, ad accoglierla con tutti gli onori del caso...&rdquo;</p>
<p class="western" lang="it-IT">Francesco carica il pugno, un movimento rapido, improvviso. Lo specchio si frantuma in mille pezzi, schegge di vetro ovunque, frammenti di immagini sparsi sul pavimento. Un fracasso infernale, una pioggia di aghi di cristallo, il tintinnio della grandine. Gocce di sangue accanto ai cocci.</p>
<p class="western" lang="it-IT">Sangue umano? I morti hanno ancora sangue? Forse. Non era una domanda da porre in quel momento.</p>
<p class="western" lang="it-IT">Afferr&ograve; il telaio di legno e lo scaravent&ograve; a terra, spezzandolo a met&agrave;, rivelando il suo tesoro, il suo scrigno segreto. La signorina trattenne un grido.</p>
<p class="western" lang="it-IT">Ragazze. Giovani. Nude. Sdraiate su lettini, su divani, mollemente adagiate su cuscini di gran pregio. Sguardo assente, gesti languidi e lenti. Si accarezzavano a vicenda, senza curarsi di nulla. Belle, belle davvero, nel fiore degli anni. Strinse il bracciolo della sedia.</p>
<p class="western" lang="it-IT">&ldquo;Cosa... chi sono queste...&rdquo;</p>
<p class="western" lang="it-IT">Francesco spazzol&ograve; l'abito, liberandolo delle schegge e della segatura appiccicatasi in seguito alla rottura del pannello di castagno.</p>
<p class="western" lang="it-IT">&ldquo;Non ha sempre desiderato un <em>harem</em> tutto per s&eacute;, signorina? Ecco ci&ograve; che le offro, in segno di pace, in segno di ritrovata umilt&agrave;. &Egrave; il mio regalo di riappacificazione, affinch&eacute; lei sia in grado di perdonarmi... perch&eacute; lei mi perdoner&agrave;, non &egrave; cos&igrave;?&rdquo;</p>
<p class="western" lang="it-IT">Si avvicin&ograve; ad una ragazza sdraiata prona su una panca d'ebano, la pelle candida, in bella mostra. Lentamente, fece scorrere la mano sulla sua schiena, giocando con i lunghi capelli biondi.</p>
<p class="western" lang="it-IT">&ldquo;Morbidi e setosi, lucenti... era ci&ograve; che desiderava, non &egrave; cos&igrave;? Io ho solo svolto il mio compito fino in fondo, signorina, le ho trovato delle compagne disponibili a soddisfare...&rdquo;</p>
<p class="western" lang="it-IT">Sfior&ograve; teneramente le guance della sua preda, senza causare alcuna reazione.</p>
<p class="western" lang="it-IT">&ldquo;...le sue pi&ugrave; intime perversioni. Non mi dica che non ne vuole approfittare.&rdquo;</p>
<p class="western" lang="it-IT">&ldquo;Sei un idiota.&rdquo;</p>
<p class="western" lang="it-IT">Francesco la fiss&ograve; con occhi sbarrati.</p>
<p class="western" lang="it-IT">&ldquo;Prego?&rdquo;</p>
<p class="western" lang="it-IT">&ldquo;Per un attimo ho creduto che fossi veramente tu, ma l'illusione &egrave; durata poco. Pensi che non mi sia accorta dell'espressione del tuo volto, del tuo sguardo affamato? Quando le tue mani si sono mosse sotto il mio vestito, ti sei trasfigurato, le tue pupille fremevano dal piacere, morivano dal desiderio! Non so come tu abbia fatto a portare qui tutto questo ben di Dio, ma posso immaginarlo. Le hai drogate, le hai private della loro volont&agrave;, poi le hai rapite... ma non per me! Stai solo cercando di trovare un alibi a te stesso, Francesco! Desideri questi corpi cos&igrave; come potrei desiderarli io, ma solo per tuo puro piacere! Io sono solo la tua giustificazione!&rdquo;</p>
<p class="western" lang="it-IT">Francesco serr&ograve; le labbra in un ghigno tremendo.</p>
<p class="western" lang="it-IT">&ldquo;Come pu&ograve; dubitare cos&igrave; del suo pi&ugrave; umile e fedele servitore? Mi rincresce farle notare il suo errore. Se io desiderassi possedere questi corpi, signorina, non potrei averli. &Egrave; frustrante, sa?&rdquo;</p>
<p class="western" lang="it-IT">&ldquo;Cosa stai dicendo?&rdquo;</p>
<p class="western" lang="it-IT">&ldquo;Non penso lei possa capire, &egrave; piuttosto complicato spiegare un difetto.&rdquo;</p>
<p class="western" lang="it-IT">Un difetto...</p>
<p class="western" lang="it-IT">Francesco sorrise maliziosamente.</p>
<p class="western" lang="it-IT">&ldquo;Ora che mi ci fa pensare...&rdquo;</p>
<p class="western" lang="it-IT">Afferr&ograve; due oggetti indistinti, celati dalle tenebre che permeavano la stanza. Senza pensarci troppo, li lanci&ograve; verso di lei. La signorina rimase immobile, terrorizzata.</p>
<p class="western" lang="it-IT"><em>Non posso crederci...</em></p>
<p class="western" lang="it-IT">A poca distanza da lei, un paio di scarpe da ginnastica, consumate dall'uso, vecchie di qualche anno. Per molte persone non avrebbero significato nulla.</p>
<p class="western" lang="it-IT">&ldquo;Aspetti, forse non pu&ograve; vederle bene da l&igrave;. Sa, ci&ograve; che conta in queste insulse, pidocchiose calzature &egrave; solo ci&ograve; che non si nota, il numero, la taglia. Ha presente?&rdquo;</p>
<p class="western" lang="it-IT">Si lecc&ograve; le labbra con un movimento rapido della lingua.</p>
<p class="western" lang="it-IT">&ldquo;Abiti nemmeno degni di un barbone, di un senzatetto... eppure qualcuno li indossa. Francamente parlando, io non acquisterei mai un paio di scarpe di lunghezza diversa, preferirei camminare scalzo.&rdquo;</p>
<p class="western" lang="it-IT">Francesco le colp&igrave; con un calcio, allontanandole dalla sedia.</p>
<p class="western" lang="it-IT">&ldquo;Chi mai potrebbe abbassarsi a tanto, pur di proteggere i propri plantari dal duro suolo? Un essere indegno di vivere, un accidente, una deviazione dal percorso evolutivo. Un parassita!&rdquo;</p>
<p class="western" lang="it-IT">Ridusse pericolosamente le distanze, il suo volto ad un palmo da quello della padrona.</p>
<p class="western" lang="it-IT">&ldquo;Mi dica, allora, come si trattano i parassiti, con gli accattoni? Non si d&agrave; certo loro ci&ograve; che abbiamo di pi&ugrave; caro! Mi ha. Profondamente. Deluso.&rdquo;</p>
<p class="western" lang="it-IT">Si volt&ograve;, rivolgendole la schiena.</p>
<p class="western" lang="it-IT">&ldquo;Una giovane di cos&igrave; alto lignaggio... appartarsi con una feccia del genere! Sono disgustato!&rdquo;</p>
<p class="western" lang="it-IT">La signorina chin&ograve; il capo, inorridita.</p>
<p class="western" lang="it-IT">&ldquo;Cosa le hai fatto?&rdquo;</p>
<p class="western" lang="it-IT">&ldquo;Perch&eacute; rovinarle la sorpresa? In fondo, tra un paio di giorni &egrave; il suo compleanno, signorina. Che festa sarebbe se le rivelassi in anticipo cosa ho preparato per lei?&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Ricordi</b><b>X</b><b>incrociatI</b></h2>
<p class="western" lang="it-IT">&ldquo;Mi scusi se ho fatto quella faccia, prima. Non avrei mai pensato che lei fosse un agente di polizia.&rdquo;</p>
<p class="western" lang="it-IT">&ldquo;Dammi del tu. Non sono cos&igrave; vecchio, ho solo trentun anni. Lo so, ho un aspetto orribile, ma dopo la nottata che ho passato, chi non l'avrebbe?&rdquo;</p>
<p class="western" lang="it-IT">&ldquo;Neanche io sono riuscita a chiudere occhio, stanotte, se pu&ograve; consolarla. Ho dovuto applicare un doppio strato di makeup per sembrare accettabile.&rdquo;</p>
<p class="western" lang="it-IT">Uno sbadiglio pesante dall'altro lato del tavolo.</p>
<p class="western" lang="it-IT">&ldquo;Capisco. Ad ogni modo...&rdquo;</p>
<p class="western" lang="it-IT">Nethanienko si ferm&ograve; per un secondo, come per trovare le parole migliori.</p>
<p class="western" lang="it-IT">&ldquo;...cosa vuoi da bere? Offro io, questo locale non &egrave; cos&igrave; caro. Bada, non accetto un rifiuto.&rdquo;</p>
<p class="western" lang="it-IT">Arianna annu&igrave; titubante. Non credeva che fosse possibile trovare un parente di Cassie in citt&agrave;; quando aveva scoperto il cognome del commissario il suo cuore si era tuffato dal trampolino pi&ugrave; alto, verso la follia.</p>
<p class="western" lang="it-IT">Andrea Nethanienko, fratello di Eva Cassiopea Nethanienko.</p>
<p class="western" lang="it-IT">Una macabra coincidenza, certamente. Difficile anche solo credere di essere cos&igrave; fortunata.</p>
<p class="western" lang="it-IT">Aveva dovuto convincersene, chiamare di persona il distretto di polizia locale, farsi passare l'uomo di cui aveva bisogno, premurarsi che il cognome sia <em>veramente </em>lo stesso, sorprendersi quando aveva confermato tutto... e fissare un appuntamento per parlargli di persona.</p>
<p class="western" lang="it-IT">Si guard&ograve; attorno, nervosa. Chiss&agrave; cosa avrebbero potuto pensare amici, parenti o semplici conoscenti vedendola seduta al tavolo di un bar assieme ad un uomo pi&ugrave; vecchio di dieci anni, privo di un occhio, con una sigaretta elettronica fra le labbra? Scroll&ograve; il capo, allontanando le sue preoccupazioni. Non era il problema pi&ugrave; importante, al momento. Abbass&ograve; il capo, per non incrociare quella pupilla curiosa e vivace che si muoveva all'interno della cavit&agrave; oculare sinistra. Si sentiva tremendamente a disagio, le tremavano le gambe dall'agitazione. Dopotutto, Nethanienko era un perfetto sconosciuto, mai incontrato prima di quel momento.</p>
<p class="western" lang="it-IT"><em>E se avesse cattive intenzioni? Se mi avesse avvicinato solo per adescarmi? Se mi rapisse per abusare di me, io... ma no, cosa vado a pensare! </em></p>
<p class="western" lang="it-IT">Doveva trovare un modo per rompere il ghiaccio, prendere le redini di una conversazione che sembrava sul punto di morire ancora prima di nascere.</p>
<p class="western" lang="it-IT">&ldquo;Tutto a posto? Mi rendo conto di non essere la persona pi&ugrave; indicata con cui bere qualcosa, ma non pensavo che...&rdquo;</p>
<p class="western" lang="it-IT">&ldquo;Un analcolico alla frutta.&rdquo;</p>
<p class="western" lang="it-IT">&ldquo;Come?&rdquo;</p>
<p class="western" lang="it-IT">&ldquo;Ho deciso. Prendo un analcolico alla frutta.&rdquo;</p>
<p class="western" lang="it-IT">Nethanienko la squadr&ograve; per un attimo, poi rise divertito.</p>
<p class="western" lang="it-IT">&ldquo;E io che pensavo fossi in imbarazzo! Stavi solo scegliendo, eh? Io le donne proprio non le capisco, scusami.&rdquo;</p>
<p class="western" lang="it-IT">Arianna abbozz&ograve; un timido sorriso. Forse era riuscita a costruire un contatto, un ponte. Stava a lei renderlo solido ed attraversabile. Come iniziare?</p>
<p class="western" lang="it-IT">Come se non dall'inizio?</p>
<p class="western" lang="it-IT">&ldquo;In questi due mesi, io ho frequentato una ragazza. Capelli rossi, occhi verdi, vestita in modo tremendo. Mi ha detto di chiamarsi Eva Cassiopea, non ha mai accennato al suo cognome, nemmeno una volta. Niente di strano, fino a questo punto, solo che poi... sono andata al cinema... a vedere <em>Neonlight</em>.&rdquo;</p>
<p class="western" lang="it-IT">Pronunci&ograve; il nome del film a fatica, come se assistervi fosse considerato un atto impuro e non consono alla sua etichetta. Chiuse gli occhi, riprese fiato.</p>
<p class="western" lang="it-IT">&ldquo;In quel momento, solo in quel momento... ho realizzato di aver stretto amicizia con un fantasma. Eva Cassiopea Nethanienko &egrave; morta durante le riprese, cadendo dal set della strada sopraelevata.&rdquo;</p>
<p class="western" lang="it-IT">&ldquo;Un caso di omonimia, s&igrave;? Troppo semplice?&rdquo;</p>
<p class="western" lang="it-IT">Arianna lo apostrof&ograve; con aria decisa.</p>
<p class="western" lang="it-IT">&ldquo;Ci ho pensato, ma le coincidenze sono troppe! Passi il nome... ma l'aspetto? &Egrave; identica alle foto di sua sorella, commissario, precisa, uguale! Non ho trovato una sola differenza tra Cassie ed Eva Cassiopea Nethanienko, nessuna!&rdquo;</p>
<p class="western" lang="it-IT">&ldquo;Come l'hai chiamata?&rdquo;</p>
<p class="western" lang="it-IT">&ldquo;Cassie, perch&eacute;?&rdquo;</p>
<p class="western" lang="it-IT">Nethanienko chiuse l'occhio e rimase in silenzio, a pensare.</p>
<p class="western" lang="it-IT">&ldquo;Ho detto qualcosa che non va?&rdquo;</p>
<p class="western" lang="it-IT">&ldquo;S&igrave;. C'&egrave; un particolare che non mi quadra.&rdquo;</p>
<p class="western" lang="it-IT">Cassie. Cas-sie. C-a-s-s-i-e.</p>
<p class="western" lang="it-IT">&ndash; <em>Ciao, Cassie! </em></p>
<p class="western" lang="it-IT">&ndash; <em>Non chiamarmi cos&igrave;, Andrea! Detesto i diminutivi! Detesto il mio secondo nome! </em></p>
<p class="western" lang="it-IT">&ndash; <em>Vuoi che ti chiami Eva? </em></p>
<p class="western" lang="it-IT">&ndash; <em>&Egrave; pi&ugrave; bello, un nome da prima donna! Per&ograve; preferirei se mi chiamassi Eve!</em></p>
<p class="western" lang="it-IT">&ndash; <em>Eve? All'Inglese? Non significa vigilia? </em></p>
<p class="western" lang="it-IT">&ndash; <em>Idiota! Scherzi a parte, a me piace di pi&ugrave; cos&igrave;. &Egrave; simmetrico, vedi? E-v-e. Lo puoi leggere e scrivere da destra a sinistra nello stesso modo, un palindromo. Rasenta la perfezione, capisci? </em></p>
<p class="western" lang="it-IT">&ndash; <em>No, non capisco. Prova a spiegarmelo! </em></p>
<p class="western" lang="it-IT">&ndash; <em>Ci&ograve; che &egrave; simmetrico &egrave; bello, unico. La natura &egrave; simmetrica, Andre, il mondo &egrave; simmetrico, geometricamente e matematicamente ideale! </em></p>
<p class="western" lang="it-IT">&ndash; <em>Mi risulta che la Terra sia tutto fuorch&eacute; simmetrica...</em></p>
<p class="western" lang="it-IT">&ndash; <em>Cosa c'entra? &Egrave; l'essenza che &egrave; perfetta, la sostanza! Una volta tradotta in materia, parte dell'informazione viene irrimediabilmente perduta. &Egrave; per questo che io ho un occhio leggermente pi&ugrave; grande dell'altro e il naso lievemente pendente a destra. </em></p>
<p class="western" lang="it-IT">&ndash; <em>Io non me ne sono mai accorto. </em></p>
<p class="western" lang="it-IT">&ndash; <em>Allora ti guardi poco allo specchio. </em></p>
<p class="western" lang="it-IT">&ndash; <em>Almeno non uso il microscopio per accorgermi dei miei impercettibili difetti. </em></p>
<p class="western" lang="it-IT">&ndash; <em>Io detesto i difetti! Sono insopportabili! </em></p>
<p class="western" lang="it-IT">&ndash; <em>Allora detesti qualunque cosa, anche te stessa! </em></p>
<p class="western" lang="it-IT">&ndash; <em>Perch&eacute;? Mica sono un'imperfezione!</em></p>
<p class="western" lang="it-IT">&ldquo;No che non lo sei...&rdquo;</p>
<p class="western" lang="it-IT">&ldquo;Scusi?&rdquo;</p>
<p class="western" lang="it-IT">Nethanienko apr&igrave; l'occhio.</p>
<p class="western" lang="it-IT">&ldquo;<em>Scusa</em>, semmai. Ti ho detto di non usare il <em>lei</em>, mi fa sentire vecchio. Comunque non stavo parlando con te, pensavo ad alta voce. Sai, mia sorella odiava essere chiamata Cassie. Ci ho provato, una volta &ndash; anche se mi aveva espressamente richiesto di non farlo. Per tutta risposta, mi ha lanciato una scarpa, poi l'altra.&rdquo;</p>
<p class="western" lang="it-IT">&ldquo;Tutte e due?&rdquo;</p>
<p class="western" lang="it-IT">&ldquo;S&igrave;, per una sua qualche nozione malata di simmetria. Penso che stravedesse per il test delle macchie di Rorschach gi&agrave; dalle elementari. Non se ne sarebbe mai tolta una sola.&rdquo;</p>
<p class="western" lang="it-IT">&ldquo;Vuole dire... cio&egrave;, vuoi dirmi che non avrebbe mai indossato due calze di colore diverso?&rdquo;</p>
<p class="western" lang="it-IT">Nethanienko si esib&igrave; in un ghigno malcelato.</p>
<p class="western" lang="it-IT">&ldquo;Figurati! Piuttosto sarebbe andata in giro a piedi nudi. No, non lo avrebbe mai fatto, neanche se ne fosse andato della sua esistenza.&rdquo;</p>
<p class="western" lang="it-IT">Arianna si chiuse in un silenzio pesante. Nethanienko continu&ograve; imperterrito.</p>
<p class="western" lang="it-IT">&ldquo;Addirittura, dopo aver colorato con i pastelli, temperava quelli che non aveva usato in modo che le matite avessero tutte la stessa lunghezza. Temo fosse quasi un'ossessione per lei.&rdquo;</p>
<p class="western" lang="it-IT">&ldquo;Non &egrave; la stessa persona che conosco io. Se devo essere sincera... &egrave; l'esatto contrario della ragazza che mi hai appena descritto.&rdquo;</p>
<p class="western" lang="it-IT">Un sospiro nervoso.</p>
<p class="western" lang="it-IT">&ldquo;Capisco. Sarebbe stato troppo bello per essere vero.&rdquo;</p>
<p class="western" lang="it-IT">&ldquo;L'aspetto coincide perfettamente... ma la Cassie che frequento si comporta in modo esattamente opposto.&rdquo;</p>
<p class="western" lang="it-IT">&ldquo;Puoi spiegarti meglio?&rdquo;</p>
<p class="western" lang="it-IT">&ldquo;Beh, indossa sempre vestiti... particolari. Un chiodo di pelle con la cerniera difettosa, una t-shirt con una manica pi&ugrave; lunga dell'altra, jeans strappati, una cintura con un buco solo, calze spaiate e scarpe di due numeri diversi. Ama le imprecisioni alla follia, vive nei difetti e li fa suoi. Penso... penso siano parte di lei. &Egrave; scostante, cambia idea e umore rapidamente, prima ride, poi scoppia in lacrime, senza apparente motivo. Anche i suoi gusti in fatto di <em>compagnie</em> cambiano molto rapidamente...&rdquo;</p>
<p class="western" lang="it-IT">Si interruppe per un attimo. Forse non era il caso di raccontargli della ragazza dai capelli neri, non ancora. E neppure di come il suo rapporto con sua sorella fosse mutato da semplice amicizia a... qualcosa di pi&ugrave;. Nethanienko sembr&ograve; turbato dalle sue parole.</p>
<p class="western" lang="it-IT">&ldquo;Decisamente non &egrave; mia sorella, lei non si sarebbe mai comportata cos&igrave;. Pazienza, sar&agrave; uno straordinario caso di somiglianza genetica. Grazie lo stesso.&rdquo;</p>
<p class="western" lang="it-IT">Fece per alzarsi, ma l'arrivo del cameriere fren&ograve; la sua corsa.</p>
<p class="western" lang="it-IT">&ldquo;Avete deciso?&rdquo;</p>
<p class="western" lang="it-IT">L'uomo sospir&ograve; e riprese posto a sedere.</p>
<p class="western" lang="it-IT"><em>Ho una sola parola</em>.</p>
<p class="western" lang="it-IT">&ldquo;S&igrave;. Per me una coca cola media, per lei un analcolico alla frutta.&rdquo;</p>
<p class="western" lang="it-IT">L'inserviente segn&ograve; tutto sul taccuino e port&ograve; via le liste.</p>
<p class="western" lang="it-IT">&ldquo;A quanto pare, dovr&ograve; godere della tua compagnia ancora per un po'.&rdquo;</p>
<p class="western" lang="it-IT">&ldquo;Non sono cos&igrave; sicura che sia una coincidenza.&rdquo;</p>
<p class="western" lang="it-IT">&ldquo;Cosa vuoi dire?&rdquo;</p>
<p class="western" lang="it-IT">&ldquo;Non so... &egrave; troppo bizzarro per essere vero. Compare dal nulla una ragazza identica a tua sorella, una ragazza che si comporta esattamente al contrario. Non ti sembra... strano?&rdquo;</p>
<p class="western" lang="it-IT">Nethanienko scroll&ograve; le spalle.</p>
<p class="western" lang="it-IT">&ldquo;Mica tanto. Ne ho viste parecchie di stramberie, questa non &egrave; n&eacute; la migliore n&eacute; la peggiore. Dai, beviamoci su e dimentichiamoci dell'accaduto.&rdquo;</p>
<p class="western" lang="it-IT">&ldquo;Se non hai la minima fiducia nel fatto che possa essere tornata... perch&eacute; sei venuto qui? Cosa ti ha convinto?&rdquo;</p>
<p class="western" lang="it-IT">L'uomo si blocc&ograve;.</p>
<p class="western" lang="it-IT"><em>Gi&agrave;... perch&eacute; ho accettato di incontrarla? </em></p>
<p class="western" lang="it-IT">Come fai a non ricordarlo? Non &egrave; difficile. Sforzati un attimo.</p>
<p class="western" lang="it-IT"><em>Aspetta solo un secondo. C'entrava qualcosa una foto? </em></p>
<p class="western" lang="it-IT">Esatto. Una bella foto. Una foto di Eve.</p>
<p class="western" lang="it-IT"><em>Quale delle tante? </em></p>
<p class="western" lang="it-IT">Sei sicuro di stare bene? Quella sulla tua scrivania.</p>
<p class="western" lang="it-IT">&ldquo;...il cappellaio matto?!&rdquo;</p>
<p class="western" lang="it-IT">Arianna sgran&ograve; gli occhi.</p>
<p class="western" lang="it-IT">&ldquo;Non &egrave; possibile...&rdquo;</p>
<p class="western" lang="it-IT">&ldquo;Per quale motivo?&rdquo;</p>
<p class="western" lang="it-IT">Arross&igrave; imbarazzata.</p>
<p class="western" lang="it-IT">&ldquo;Ecco... io non so perch&eacute;... perch&eacute; ho detto quelle parole. &Egrave; come se... una vocina nella mia testa mi avesse suggerito, mi avesse imposto di pronunciarle. Mi sembrava una sciocchezza, un fatto privo di rilevanza e...&rdquo;</p>
<p class="western" lang="it-IT">&ldquo;Ho una cornice in ufficio, con una foto. Una bella foto, di quattro anni fa. Me l'hanno spedita i miei genitori da Torino, assieme alla comunicazione della morte di mia sorella. Sai com'&egrave; ritratta, s&igrave;? Prova ad indovinare.&rdquo;</p>
<p class="western" lang="it-IT">&ldquo;Vestita... da cappellaio matto?&rdquo;</p>
<p class="western" lang="it-IT">&ldquo;Esattamente. Cilindro rattoppato, aperto, giacca pi&ugrave; grande di lei, asso di quadri fissato alla tesa. Era tenera, in quella foto, aveva dodici anni. Dovevano avergliela scattata nell'unico momento in cui aveva deciso di fregarsene della simmetria, della perfezione. Un momento irripetibile, da fissare su pellicola. Esiste una sola copia della foto e, guarda caso, sono io a possederla. Le probabilit&agrave; che qualcuno diverso da mia sorella possa esserne a conoscenza sono quasi nulle.&rdquo;</p>
<p class="western" lang="it-IT">Il cameriere port&ograve; le bibite ordinate con colpevole ritardo. Nethanienko gli allung&ograve; una banconota da dieci euro, ricevette il resto, prese il bicchiere dal vassoio.</p>
<p class="western" lang="it-IT">&ldquo;Sai, dovresti farmi conoscere questa tua amica. Se non &egrave; veramente mia sorella, &egrave; qualcuno che le &egrave; stato vicino.&rdquo;</p>
<p class="western" lang="it-IT">&ldquo;Non pu&ograve; essere che lei avesse una gemella?&rdquo;</p>
<p class="western" lang="it-IT">Nethanienko rise di gusto.</p>
<p class="western" lang="it-IT">&ldquo;Ho assistito al parto, vicino a mio pap&agrave;. Ti garantisco che ne &egrave; uscita una sola! Avevo entrambi gli occhi, all'epoca, vedevo molto meglio di adesso.&rdquo;</p>
<p class="western" lang="it-IT">Alz&ograve; il bicchiere invocando un brindisi. Arianna sembr&ograve; non capire.</p>
<p class="western" lang="it-IT">&ldquo;Mai brindato? Non &egrave; difficile, basta avvicinare i bicchieri fino a sentirli tintinnare.&rdquo;</p>
<p class="western" lang="it-IT">&ldquo;Cosa festeggiamo? Non mi sembra che...&rdquo;</p>
<p class="western" lang="it-IT">&ldquo;Alle ortiche i festeggiamenti! Certe volte si pu&ograve; anche brindare senza un motivo preciso!&rdquo;</p>
<p class="western" lang="it-IT">La ragazza sollev&ograve; il suo cocktail dal tavolo, con un misto di timore e confusione. Un suono acuto, penetrante si dipan&ograve; in tutte le direzioni, un leggero tintinnio prodotto dai due contenitori di vetro al momento del contatto. Nethanienko trangugi&ograve; la sua bevanda gassata rapidamente, sperando che Arianna facesse lo stesso. Rimase a guardarla per un po', un occhio inquisitore su di lei. Sembrava indecisa sul da farsi.</p>
<p class="western" lang="it-IT">&ldquo;Quanti anni hai?&rdquo;</p>
<p class="western" lang="it-IT">&ldquo;Ventitr&eacute;.&rdquo;</p>
<p class="western" lang="it-IT">&ldquo;Hai un ragazzo?&rdquo;</p>
<p class="western" lang="it-IT">&ldquo;No.&rdquo;</p>
<p class="western" lang="it-IT">&ldquo;Qualcosa oltre lo studio?&rdquo;</p>
<p class="western" lang="it-IT">&ldquo;Niente. Esco con dei miei amici, nei fine settimana.&rdquo;</p>
<p class="western" lang="it-IT">&ldquo;Amori non corrisposti?&rdquo;</p>
<p class="western" lang="it-IT">Arianna alz&ograve; tono di voce.</p>
<p class="western" lang="it-IT">&ldquo;Cos'&egrave;, un interrogatorio? Lei non ha diritto di scandagliare la mia vita privata! Non voglio essere giudicata da...&rdquo;</p>
<p class="western" lang="it-IT">Il commissario sospir&ograve;.</p>
<p class="western" lang="it-IT">&ldquo;Il profilo psicologico che ho ricostruito grazie alla nostra conversazione era corretto, dopotutto. Sai, mi sono chiesto come fosse possibile che una ragazza seria e compita come te avesse iniziato a frequentare una <em>diversa</em> come questa Cassie. Mi hai incuriosito fin dal primo momento: parli, ti contraddici, cerchi di non mostrare le tue emozioni, le nascondi, le reprimi fino a scoppiare. Tu mantieni alta la tua immagine di perfettina solo perch&eacute; pensi che gli altri non sarebbero in grado di accettarti, se ti comportassi in modo diverso. In realt&agrave; sei pi&ugrave; simile a lei di quanto non sembri. In Cassie, probabilmente, hai trovato una proiezione di ci&ograve; che vorresti essere e non sei, ed &egrave; per questo che ti affascina cos&igrave; tanto. Magari te ne sei pure innamorata, se sei in questo genere di cose.&rdquo;</p>
<p class="western" lang="it-IT">Estrasse la sigaretta dall'astuccio e la port&ograve; alle labbra.</p>
<p class="western" lang="it-IT">&ldquo;Penso che valga la pena conoscerla, a questi punti. Saresti cos&igrave; gentile da portarmi da lei? Dove abita?&rdquo;</p>
<p class="western" lang="it-IT">Arianna non rispose, era troppo impegnata ad esaminare se stessa.</p>
<p class="western" lang="it-IT"><em>Cassie... una proiezione di ci&ograve; che vorrei essere? </em></p>
<p class="western" lang="it-IT">&ldquo;Tutto a posto? Mi dispiace interrompere il tuo momento di profonda riflessione esistenziale, ma ho una certa fretta &ndash; sai, dopotutto esiste una possibilit&agrave; di ritrovare mia sorella viva e vegeta, in barba al funerale e a tutte le leggi della fisica note.&rdquo;</p>
<p class="western" lang="it-IT">Arianna sembr&ograve; risvegliarsi dal suo stato di coma vigile.</p>
<p class="western" lang="it-IT">&ldquo;Hai presente il ponte sul torrente?&rdquo;</p>
<p class="western" lang="it-IT">&ldquo;Quello piccolo, ad arco?&rdquo;</p>
<p class="western" lang="it-IT">&ldquo;No, no! <em>Il</em> ponte, quello su cui hanno costruito il municipio, quello che copre completamente la foce del torrente!&rdquo;</p>
<p class="western" lang="it-IT">&ldquo;Ah, <em>quel</em> ponte. S&igrave;, ho presente. A proposito, c'era pure una voce che girava stamattina. Diversi automobilisti dicono di aver visto due ragazze appartarsi l&agrave; sotto, ieri pomeriggio, e darci dentro come delle pazze.&rdquo;</p>
<p class="western" lang="it-IT">Nethanienko inspir&ograve; dalla sigaretta, rilasci&ograve; uno sbuffo di vapore acqueo.</p>
<p class="western" lang="it-IT">&ldquo;S&igrave;, come no. Figuriamoci se &egrave; vero. Se tutto va bene, erano pantegane un po' pi&ugrave; grandi del solito. Certo che questi milanesi in ferie ne hanno di fantasia...&rdquo;</p>
<p class="western" lang="it-IT">Il volto di Arianna avvamp&ograve; bruscamente, per un lungo, interminabile istante, prima di tornare sotto controllo.</p>
<p class="western" lang="it-IT">&ldquo;M... mi sembra una notizia buona solo per i rotocalchi da parrucchiere. A... ad ogni modo...&rdquo;</p>
<p class="western" lang="it-IT">Deglut&igrave; rumorosamente, tentando di riprendere il filo del discorso.</p>
<p class="western" lang="it-IT">&ldquo;Ad ogni modo, Cassie vive l&agrave; sotto. Si &egrave; creata un open-space con angolo lettura ad una ventina di metri dall'imboccatura. Finora non l'hanno trovata perch&eacute;... perch&eacute; ultimamente il comune non ha mandato nessuno ad ispezionare il letto del fiume, per mancanza di soldi, mi pare.&rdquo;</p>
<p class="western" lang="it-IT">&ldquo;Non cos&igrave; incredibile. Dovresti vedere cosa dicono sui costi della nostra centrale.&rdquo;</p>
<p class="western" lang="it-IT">Un altro sbuffo di vapore.</p>
<p class="western" lang="it-IT">&ldquo;L'ha aiutata qualcuno a sistemarsi l&igrave;?&rdquo;</p>
<p class="western" lang="it-IT">&ldquo;S&igrave;, un poliziotto. Mi sembra che si chiamasse Alessandro... qualcosa.&rdquo;</p>
<p class="western" lang="it-IT">Pensieri folli nella mente di Nethanienko.</p>
<p class="western" lang="it-IT">&ldquo;<em>Ho conosciuto una ragazza. Ha circa vent'anni.&rdquo;</em></p>
<p class="western" lang="it-IT">&ldquo;<em>Sbaglio o sei trent'anni pi&ugrave; grande?&rdquo;</em></p>
<p class="western" lang="it-IT">&ldquo;<em>Cos'hai capito, imbecille? Volevo dirtelo perch&eacute; &egrave; parecchio strana. L'ho trovata in stato confusionale in mezzo ad una strada. Nuda. Non spiccicava nemmeno una parola, cos&igrave; l'ho aiutata, le ho dato due vestiti rattoppati che avevo in casa e ho cercato di cavarle qualche informazione.&rdquo;</em></p>
<p class="western" lang="it-IT">&ldquo;<em>Non mi sembra che tu ne abbia denunciato il ritrovamento. Avresti dovuto...&rdquo;</em></p>
<p class="western" lang="it-IT">&ldquo;<em>Ho gi&agrave; controllato le denunce di scomparsa ma nelle liste non ho trovato nessuna persona che le possa assomigliare. Preferisco aspettare ancora un po'.&rdquo;</em></p>
<p class="western" lang="it-IT">&ldquo;<em>Cosa sai di lei?&rdquo;</em></p>
<p class="western" lang="it-IT">&ldquo;<em>Solo il suo nome.&rdquo;</em></p>
<p class="western" lang="it-IT"><em>Scirea fa un altro passo.</em></p>
<p class="western" lang="it-IT">&ldquo;<em>Ah... e come si chiama?&rdquo;</em></p>
<p class="western" lang="it-IT">&ldquo;<em>Ev...&rdquo;</em></p>
<p class="western" lang="it-IT">&ldquo;Scirea...?&rdquo;</p>
<p class="western" lang="it-IT">Possibile che fosse tutto collegato?</p>
<p class="western" lang="it-IT"><em>No, &egrave; assurdo.</em></p>
<p class="western" lang="it-IT">Arrenditi all'evidenza.</p>
<p class="western" lang="it-IT"><em>Di nuovo tu? </em></p>
<p class="western" lang="it-IT">S&igrave;.</p>
<p class="western" lang="it-IT"><em>Finora sei stata zitta. </em></p>
<p class="western" lang="it-IT">Scusa, sono stata trattenuta.</p>
<p class="western" lang="it-IT"><em>Come fa una voce ad essere trattenuta? </em></p>
<p class="western" lang="it-IT">Lascia perdere, ti va? Comunque vedo che stai facendo passi da gigante.</p>
<p class="western" lang="it-IT"><em>Dipende dai punti di vista. </em></p>
<p class="western" lang="it-IT">Non penserai che sia tutto un caso?</p>
<p class="western" lang="it-IT"><em>Cos'altro dovrei pensare? </em></p>
<p class="western" lang="it-IT">Prova a ricostruire i fatti, senza fretta.</p>
<p class="western" lang="it-IT"><em>Dunque... dal nulla compare una ragazza che assomiglia in modo allucinante a mia sorella. Scirea la trova, le d&agrave; una mano ad organizzarsi, poi muore saltando su una mina. Eva conosce Arianna &ndash; la bambolina ingessata con cui sto parlando ora &ndash; e, in sua presenza, si traveste da cappellaio matto, si fa fotografare. In qualche modo, Arianna scopre la sua somiglianza con una morta, decide di cercarne un parente... e, caso strano, trova me. Troppe coincidenze. Se il mio cognome fosse stato pi&ugrave; comune... </em></p>
<p class="western" lang="it-IT">Non sarebbe cambiato nulla. Le sarebbe bastato fare una ricerca un po' pi&ugrave; approfondita. Anche se si fosse chiamata Eva Cassiopea Rossi, qualche risultato sarebbe saltato fuori quasi subito.</p>
<p class="western" lang="it-IT"><em>E se si fosse chiamata, cosa ne so, Angela Rossi? Sai, un nome ancora pi&ugrave; comune? </em></p>
<p class="western" lang="it-IT">Avrebbe inserito le parole chiave Angela Rossi &ndash; Neonlight &ndash; Incidente, no?</p>
<p class="western" lang="it-IT"><em>In effetti...</em></p>
<p class="western" lang="it-IT">&ldquo;Commissario?&rdquo;</p>
<p class="western" lang="it-IT">Nethanienko abbandon&ograve; la voce a se stessa, tornando a concentrarsi sul presente.</p>
<p class="western" lang="it-IT">&ldquo;Stavo pensando. Sembra che un'incredibile ragnatela di coincidenze abbia portato questa fantomatica Cassie ad incrociare la mia strada, in un modo o nell'altro. Mi domando se non ci sia un disegno intelligente, dietro tutto ci&ograve;.&rdquo;</p>
<p class="western" lang="it-IT">&ldquo;In che senso?&rdquo;</p>
<p class="western" lang="it-IT">&ldquo;Nel mio lavoro, il caso non esiste. Se troppi avvenimenti improbabili avvengono a breve distanza l'uno dall'altro, esiste una buona chance che siano pilotati, che esista un qualche burattinaio capace di reggere i fili del teatrino e guidare le marionette verso la naturale conclusione della storia. Bada, con <em>burattinaio</em> intendo un regista occulto, non una qualche forma di divinit&agrave; sovrannaturale. C'&egrave; una mano umana, dietro tutto questo.&rdquo;</p>
<p class="western" lang="it-IT">&ldquo;Ne &egrave; cos&igrave; sicuro?&rdquo;</p>
<p class="western" lang="it-IT">&ldquo;Ancora con questo <em>lei</em>? La smettiamo, s&igrave;?&rdquo;</p>
<p class="western" lang="it-IT">&ldquo;Ne <em>sei</em> cos&igrave; sicuro?&rdquo;</p>
<p class="western" lang="it-IT">&ldquo;Al mille per cento.&rdquo;</p>
<p class="western" lang="it-IT">&ldquo;Temo che dovrai ricrederti.&rdquo;</p>
<p class="western" lang="it-IT">Arianna apr&igrave; la sua borsa e ne estrasse un volumetto. Sembrava uno di quei fumetti giapponesi che si potevano trovare a poco prezzo in edicola, solo un po' consunto dall'uso.</p>
<p class="western" lang="it-IT">&ldquo;Leggi abitualmente quella robaccia?&rdquo;</p>
<p class="western" lang="it-IT">&ldquo;Sfortunatamente no, mi piacerebbe farlo se ne avessi la possibilit&agrave;.&rdquo;</p>
<p class="western" lang="it-IT">&ldquo;Ma tu ne hai la possibilit&agrave;! Ti basta andare in edicola, sganciare una banconota grigia e comprare, tutto qui. Cosa c'&egrave; di difficile? Non credo che tu abbia problemi di soldi, i tuoi abiti parlano per te!&rdquo;</p>
<p class="western" lang="it-IT">Arianna arross&igrave; leggermente.</p>
<p class="western" lang="it-IT">&ldquo;Non sarebbe... conveniente.&rdquo;</p>
<p class="western" lang="it-IT">Nethanienko espir&ograve; una nube di fumo denso e dolciastro.</p>
<p class="western" lang="it-IT">&ldquo;Capito. Questioni di immagine, eh? Ad ogni modo... cosa c'entra quel manga con mia sorella?&rdquo;</p>
<p class="western" lang="it-IT">&ldquo;Prova a leggere le note a penna, quelle a bordo pagina. Le ha scritte Cassie.&rdquo;</p>
<p class="western" lang="it-IT">Nethanienko strabuzz&ograve; l'occhio.</p>
<p class="western" lang="it-IT">&ldquo;Perch&eacute; non me ne hai parlato prima?!&rdquo;</p>
<p class="western" lang="it-IT">Afferr&ograve; il volume ed inizi&ograve; a sfogliarlo in modo febbrile. La calligrafia di Eva era ancora impressa nella sua mente, non avrebbe potuto confonderla con quella di un'altra persona.</p>
<p class="western" lang="it-IT"><em>Il discriminante, l'arco di Ulisse della situazione!</em></p>
<p class="western" lang="it-IT">Poche parole scritte con una biro nera, sbordando sulle figure, parole timorose, riflessioni sulla propria esistenza, domande. Si ferm&ograve; ad analizzarne una, una in particolare. I tratti, le pance delle lettere, persino la spaziatura. Identica, senza ombra di dubbio.</p>
<p class="western" lang="it-IT">&ldquo;Non &egrave; possibile... &egrave; la stessa grafia di...&rdquo;</p>
<p class="western" lang="it-IT">&ldquo;Hai provato a leggere cosa ha scritto?&rdquo;</p>
<p class="western" lang="it-IT">&ldquo;No, non ancora. Ero troppo impegnato a sorprendermi.&rdquo;</p>
<p class="western" lang="it-IT">Nethanienko si riprese dal suo stato di contemplazione e si concentr&ograve; sulla lettura.</p>
<p class="western" lang="it-IT"><em>Venti febbraio. Le macchine digitali non mi vedono. &Egrave; come se fossi un fantasma, &egrave; triste. Sono veramente viva?</em></p>
<p class="western" lang="it-IT">&ldquo;Cosa cavolo significa?!.&rdquo;</p>
<p class="western" lang="it-IT"><em>Sette marzo. Sono due mesi che conosco Arianna. &Egrave; il mio unico contatto con la realt&agrave;. Ora ricordo per chi &egrave; la foto, ma non mi viene in mente com'&egrave; fatto.</em></p>
<p class="western" lang="it-IT">&ldquo;La foto del cappellaio?&rdquo;</p>
<p class="western" lang="it-IT"><em>Nove</em> <em>marzo. Per dieci minuti, il mio mignolo destro &egrave; scomparso. Temo di essere instabile. Devo fare in fretta.</em></p>
<p class="western" lang="it-IT">&ldquo;Questa &egrave; pura follia...&rdquo;</p>
<p class="western" lang="it-IT"><em>Dieci marzo. Sono andata in discoteca, l&igrave; una ragazza mi ha avvicinato. Era bella, con quei capelli neri, quegli occhi azzurri, quell'abito bianchissimo. Ci siamo baciate e abbiamo fatto l'amore, per tutta la notte. Se lo dicessi ad Arianna vomiterebbe. Non mi ha detto il suo nome. Per&ograve; ho il suo numero. A lei ho detto molte cose. </em></p>
<p class="western" lang="it-IT">Nethanienko rise nervosamente, in modo convulso.</p>
<p class="western" lang="it-IT">&ldquo;Mia sorella, la mia piccola Eva... a letto con una ragazza?&rdquo;</p>
<p class="western" lang="it-IT">Sembr&ograve; non riuscire a fermarsi.</p>
<p class="western" lang="it-IT">&ldquo;Questa potevo aspettarmela, da lei... cosa c'&egrave; di pi&ugrave; simmetrico di un rapporto tra due donne?&rdquo;</p>
<p class="western" lang="it-IT">Il suo tono di voce era cambiato, era diventato un misto di ironia e tristezza, quasi piagnucolante. Arianna si strinse tra le braccia.</p>
<p class="western" lang="it-IT"><em>Se solo sapesse cosa &egrave; successo tra noi...</em></p>
<p class="western" lang="it-IT">Nethanienko lasci&ograve; cadere il volumetto sul tavolo, scosse la testa con rassegnazione.</p>
<p class="western" lang="it-IT">&ldquo;No, se &egrave; lei, &egrave; totalmente impazzita. Non riesco a credere ad una sola parola...&rdquo;</p>
<p class="western" lang="it-IT">&ldquo;Non sono tutte bugie. Ho chiamato il numero di telefono, quello che &egrave; scritto qui.&rdquo;</p>
<p class="western" lang="it-IT">L'indice di Arianna si mosse a cercare l'annotazione incriminata, sottolineando pi&ugrave; volte il numero di cellulare.</p>
<p class="western" lang="it-IT">&ldquo;Mi ha risposto una ragazza, giovane, avrei detto. Ha confermato tutto. Dovrebbe richiamarmi per darmi un appuntamento, le ho chiesto se possiamo vederci.&rdquo;</p>
<p class="western" lang="it-IT">&ldquo;D'accordo emulare Eva, ma fino a questi punti...&rdquo;</p>
<p class="western" lang="it-IT">Arianna arross&igrave; in modo violento.</p>
<p class="western" lang="it-IT">&ldquo;Ma cosa hai capito! Leggi meglio cosa ha scritto Cassie! <em>A lei ho detto molte cose. </em>Cosa pu&ograve; averle detto? Sono pur sempre informazioni in pi&ugrave;.&rdquo;</p>
<p class="western" lang="it-IT">&ldquo;Lo avevo capito.&rdquo;</p>
<p class="western" lang="it-IT">&ldquo;Non sembrerebbe.&rdquo;</p>
<p class="western" lang="it-IT">Nethanienko liber&ograve; un nuovo sbuffo di fumo grigiastro nell'aria.</p>
<p class="western" lang="it-IT">&ldquo;Lieto che tu abbia questa idea di me. Ora andiamo a cercare la tua amica, s&igrave;?&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>E</b><b>me</b><b>r</b><b>g</b><b>ere</b></h2>
<p class="western" lang="it-IT">Apr&igrave; gli occhi, lentamente, con prudenza. Era buio, attorno a lei. Tutto. Buio. Un filo di luce?</p>
<p class="western" lang="it-IT"><em>Per favore, vorrei vedere...</em></p>
<p class="western" lang="it-IT">Scosse la testa in modo scomposto, dimenandosi e barcollando. Prov&ograve; a sollevare il braccio destro, a coordinare un movimento. Un dolore lancinante al polso, il clangore metallico di una catena, portata a tensione. Sospir&ograve;.</p>
<p class="western" lang="it-IT"><em>Okay, proviamo il sinistro. </em></p>
<p class="western" lang="it-IT">Poco alla volta, mosse l'altro braccio, senza fretta. Non voleva riservargli la stessa sorte del destro. Con suo enorme sollievo, si accorse di non essere legata da entrambi i lati. Lo stupore si trasform&ograve; quasi immediatamente in indignazione. La simmetria era rotta, la situazione non era identica per riflessione del sistema di riferimento. Chiunque l'avesse imprigionata, avrebbe dovuto perlomeno incatenarla nello stesso modo da ambedue le parti. Sbuff&ograve; malinconicamente, poi scroll&ograve; il capo con vigore.</p>
<p class="western" lang="it-IT"><em>Cosa stai facendo, Cassie? Non devi comportarti come... come vuoi, se desideri rimanere in vita!</em></p>
<p class="western" lang="it-IT">&ldquo;Ma lo desidero veramente? &Egrave; questo quello che voglio?&rdquo;</p>
<p class="western" lang="it-IT">Pensieri ad alta voce, nel silenzio irreale della stanza. Non un rumore, non un sussurro. Solo il cigolio degli anelli di metallo, lo scricchiolio del parquet. Mosse prima la gamba destra, poi quella sinistra.</p>
<p class="western" lang="it-IT"><em>Bene, anche queste sono libere.</em></p>
<p class="western" lang="it-IT">C'era qualcosa di strano, molto strano. Era scalza, qualcuno le aveva sfilato le scarpe. I piedi erano liberi di tastarsi tra loro, di riconoscere uno le curve dell'altro, anche nel buio impermeabile che la avvolgeva come un manto di tenebra. Rapidamente, scandagli&ograve; il proprio corpo con la mano sinistra, sperando che non mancasse nient'altro. Sospir&ograve;, rassicurata. La giacca era a posto, cos&igrave; come la maglietta, i pantaloni, la cintura, le calze, l'intimo. Tutto regolare. Solo le scarpe sembravano sparite nel nulla.</p>
<p class="western" lang="it-IT">&ldquo;Peccato, erano belle scarpe, solo un po' difettose... come me, del resto.&rdquo;</p>
<p class="western" lang="it-IT">Parlare ad alta voce le conferiva la forza di affrontare la situazione, una situazione difficile, pericolosa. Cerc&ograve; di riepilogarla, giusto per passare il tempo.</p>
<p class="western" lang="it-IT">&ldquo;Dunque... il mio polso destro &egrave; incatenato alla parete; sono seduta su un pavimento di legno marcio; le mie calzature se la sono svignata. Non male, non male davvero.&rdquo;</p>
<p class="western" lang="it-IT">Non aveva idea di come fosse finita l&igrave;, in quel luogo, ma era fiduciosa di scoprirlo quanto prima. Del resto, gli ultimi avvenimenti l'avevano avvicinata alla matrice di realt&agrave; &ndash; forse anche troppo &ndash; per cui non sarebbe stato troppo complicato recuperare le informazioni richieste... ma farlo sarebbe stato equivalente ad un suicidio. La violazione del tessuto era ormai evidente, il suo tempo di vita si era notevolmente assottigliato.</p>
<p class="western" lang="it-IT">Ore? Giorni?</p>
<p class="western" lang="it-IT">Non poteva esserne sicura, l'unica certezza era che a breve sarebbe svanita, per non tornare mai pi&ugrave;.</p>
<p class="western" lang="it-IT">&ldquo;Peccato, avevo ancora cos&igrave; tanto da fare...&rdquo;</p>
<p class="western" lang="it-IT">La sua mente si mise in moto, inquieta. Cosa poteva aver distrutto il suo orologio interno? Quale circostanza poteva aver decimato la sua aspettativa di esistenza? Cosa? Chi? Come? Quando?</p>
<p class="western" lang="it-IT"><em>A pensarci bene, la risposta &egrave; semplice. Sono stata... davvero... stupida! Ho lasciato una traccia. </em></p>
<p class="western" lang="it-IT">S&igrave;, una traccia, qualcosa di lei era stato <em>registrato</em> nella matrice di proiezione, portando la rottura delle leggi fisiche al massimo consentito. Una ragazza morta che interagisca con persone che l'hanno conosciuta in vita...</p>
<p class="western" lang="it-IT"><em>Non pu&ograve; esistere, ovviamente. Solo un'imbecille si sarebbe fatta scattare quella foto... in quel modo. Ho fatto di tutto per rimanere impressa su quella pellicola, ho riacquistato per un attimo la mia essenza completa, solo per un attimo... ma &egrave; stato sufficiente a distruggere il mio guscio, le mie speranze. Che stupida... </em></p>
<p class="western" lang="it-IT">I suoi occhi familiarizzarono con l'oscurit&agrave; che impregnava l'atmosfera, permettendole di riconoscere alcune vaghe forme indistinte.</p>
<p class="western" lang="it-IT"><em>Chiss&agrave; chi mi ha rapito. Magari non lo scoprir&ograve; mai, mi immagino la scena. Il rapitore entra, apre la luce e tutto quello che trova &egrave; un mucchio di abiti accantonati accanto ad una catena. Si avvicina per capire meglio, pensa che io sia scappata, poi fa l'inventario dei vestiti. Una giacca di pelle che non si chiude, una maglia con una manica pi&ugrave; lunga dell'altra, un reggiseno, un paio di slip, jeans strappati, una cintura con un buco solo, calze spaiate. A questo punto, pensa che io sia riuscita a divincolarmi e che sia scappata nuda. Si guarda attorno, un po' sorpreso dalla situazione, ma non vede altro se non la stanza, come l'aveva lasciata. La manetta non &egrave; stata forzata, le finestre ancora serrate. Svanita in una nuvola di fumo? Improbabile, ma quale altra spiegazione... </em></p>
<p class="western" lang="it-IT">La porta aperta, luci in sala!</p>
<p class="western" lang="it-IT">Cassie alz&ograve; lo sguardo, disorientata da quell'improvviso flash accecante. Una lampada alogena montata sopra lo stipite spandeva la sua luce intensa, fredda, rischiarando a giorno il locale. Le ci volle un po' prima di abituarsi, prima di riuscire a scorgere nuovamente qualcosa. Scosse la testa come una forsennata, aprendo e chiudendo gli occhi a ripetizione.</p>
<p class="western" lang="it-IT">&ldquo;Non faccia cos&igrave;, signorina. Non &egrave; salutare. Se ha la bont&agrave; di attendere solo per un attimo, mi premurer&ograve; di renderla partecipe della situazione.&rdquo;</p>
<p class="western" lang="it-IT">Una voce gentile quanto impersonale, una voce maschile. Mise a fuoco qualche dettaglio: abito completamente nero, nero come i capelli. Occhi scuri, viso affilato, pelle chiara &ndash; molto chiara, quasi come la camicia. Lo sconosciuto si produsse in un profondo inchino.</p>
<p class="western" lang="it-IT">&ldquo;Gradisca ricevere qualche delucidazione. Se tra le molte domande che hanno sicuramente affollato la sua mente, generando flussi interminabili di pensieri ed ipotesi, si &egrave; chiesta perch&eacute; e come si sia generata la situazione attuale, sar&ograve; lieto di risponderle.&rdquo;</p>
<p class="western" lang="it-IT">Cassie rimase in silenzio, poi rise, rise senza ritegno. L'uomo inarc&ograve; un sopracciglio.</p>
<p class="western" lang="it-IT">&ldquo;Devo dedurre che la mia presenza non &egrave; gradita da vossignoria?&rdquo;</p>
<p class="western" lang="it-IT">La ragazza scoppi&ograve; in lacrime, in un pianto liberatore, senza apparente motivo, salvo poi ricomporsi e riprendere un inconsueto contegno. Francesco rimase immobile, a met&agrave; dell'inchino.</p>
<p class="western" lang="it-IT"><em>Chi o cos'&egrave; questa svalvolata? Un'amica dello sbirro blu, quello che &egrave; saltato in aria? Perch&eacute; no? Per&ograve; &egrave; rossa! &Egrave; rossa! Non &egrave; blu! Gi&agrave;, gi&agrave;. Allora? No, &egrave; sua amica, ne sono sicuro. Ha lo stesso odore, l'odore di follia, di morte! Un profumo inebriante, sconvolgente! Ehi, blu! Torna a farti un giro gi&ugrave;, salta su un'altra mina, davanti a questa ragazza! KABOOM! </em></p>
<p class="western" lang="it-IT">Le sue pupille si erano ristrette in modo innaturale, il volto contratto in un ghigno animalesco. Cassie si appiatt&igrave; al muro, terrorizzata. Aveva solo due certezze al momento. La prima: lei era mentalmente instabile; la seconda: anche lui era mentalmente instabile.</p>
<p class="western" lang="it-IT">Francesco assunse un'espressione stupita, rendendosi forse conto dell'accaduto.</p>
<p class="western" lang="it-IT">&ldquo;Chiedo venia, non era mia intenzione spaventarla, signorina.&rdquo;</p>
<p class="western" lang="it-IT">&ldquo;Piantala di chiamarmi cos&igrave;. Non sono una nobile, solo una ragazza spaventata e, probabilmente, la prossima vittima di un maniaco feticista!&rdquo;</p>
<p class="western" lang="it-IT">&ldquo;Mi rincresce informarla che non rispondo alla descrizione test&eacute; espressa. Non ho alcuna intenzione di usarle violenza, signorina. Ah, perdoni l'appellativo, ma se non so come posso chiamarla...&rdquo;</p>
<p class="western" lang="it-IT">&ldquo;Cassie. Preferisco che mi chiami Cassie.&rdquo;</p>
<p class="western" lang="it-IT">&ldquo;Diminutivo di Cassiopea, se ben rimembro. Nome interessante, deriva da alcune leggende elleniche che...&rdquo;</p>
<p class="western" lang="it-IT">&ldquo;Se non sei un maniaco, perch&eacute; mi hai rapita e portata qui? Non ricordo un accidenti di nulla!&rdquo;</p>
<p class="western" lang="it-IT">&ldquo;Se posso permettermi, Cassiopea, mi sarei gravemente stupito del contrario. Il campo non necessita di troppa forza per essere violato, per essere assimilato e controllato. Se le dicessi che &egrave; venuta qui <em>di sua spontanea volont&agrave; ad una mia precisa richiesta</em>?&rdquo;</p>
<p class="western" lang="it-IT">&ldquo;Un ipnotizzatore da baraccone?&rdquo;</p>
<p class="western" lang="it-IT">&ldquo;Per nulla, mia spocchiosa ed insolente ospite. Ho solamente modificato la matrice intrinseca della natura, in modo da guidarvi a me. Sa, necessitavo del suo arrivo, Cassiopea.&rdquo;</p>
<p class="western" lang="it-IT">L'uomo si avvicin&ograve; lentamente, un passo alla volta.</p>
<p class="western" lang="it-IT">&ldquo;Volevo chiarire come abbia potuto la signorina...&rdquo;</p>
<p class="western" lang="it-IT">Le afferr&ograve; il mento, con la mano inguantata.</p>
<p class="western" lang="it-IT">&ldquo;... perdere la testa per questo bel visino innocente. &Egrave; un mistero per me, sul serio. Non capisco perch&eacute; la mia nobile padrona le abbia donato ci&ograve; che ha di pi&ugrave; prezioso, dopo averla incontrata... solamente. Una. Volta. Mia cara, lei non &egrave; neppure bionda, non ha gli occhi azzurri, non &egrave; particolarmente formosa, &egrave; una parassita della societ&agrave;. Ammettiamolo, &egrave; stata un'astuta opera di arrivismo sociale. Lei ha fiutato il desiderio della signorina e si &egrave; procacciata un biglietto per i quartieri alti. Non &egrave; cos&igrave;?&rdquo;</p>
<p class="western" lang="it-IT">Cassie si fece scura in volto, lo fiss&ograve; con sguardo deciso.</p>
<p class="western" lang="it-IT">&ldquo;Io non ho fatto un accidenti di nulla, stavo solo bevendo un cocktail in santa pace. &Egrave; stata la sua <em>signorina </em>a puntarmi, a volermi. L'unica mia <em>colpa</em> &egrave; stata quella di non aver rifiutato le sue attenzioni.&rdquo;</p>
<p class="western" lang="it-IT">&ldquo;Mi dica, le &egrave; piaciuto? La serata &egrave; stata di suo gradimento?&rdquo;</p>
<p class="western" lang="it-IT">&ldquo;Se permette, questi sono affari miei.&rdquo;</p>
<p class="western" lang="it-IT">Francesco la squadr&ograve; con aria maliziosa.</p>
<p class="western" lang="it-IT">&ldquo;La reticenza non &egrave; una qualit&agrave; che ammiro nei miei interlocutori. Gradirei. Una. Risposta.&rdquo;</p>
<p class="western" lang="it-IT">&ldquo;Non ci siamo, non &egrave; il tono giusto.&rdquo;</p>
<p class="western" lang="it-IT">Uno schiaffo sulla guancia destra.</p>
<p class="western" lang="it-IT">&ldquo;Che deprecabile mancanza di rispetto.&rdquo;</p>
<p class="western" lang="it-IT">Le afferr&ograve; la t-shirt e la tir&ograve; con forza, sollevando la ragazza da terra.</p>
<p class="western" lang="it-IT">&ldquo;Sa? Se c'&egrave; una cosa che detesto pi&ugrave; della reticenza &egrave; la mancanza di rispetto. Le conviene non abusare della mia pazienza, Cassiopea.&rdquo;</p>
<p class="western" lang="it-IT">La maglietta mugol&ograve; di dolore, tesa fino al limite della sua resistenza elastica.</p>
<p class="western" lang="it-IT">&ldquo;Conosco molti modi per umiliare una persona. Non mi costringa a metterli in pratica.&rdquo;</p>
<p class="western" lang="it-IT">Lasci&ograve; la presa, poco prima che il tessuto si strappasse. Cassie cadde sul pavimento, rimbalz&ograve; e si ritrov&ograve; supina, stesa sulle assi di legno marcio.</p>
<p class="western" lang="it-IT">&ldquo;Ho deciso di non farle troppo male, per ora. Sa, lei sar&agrave; l'ospite d'onore alla festa di compleanno della signorina, tra qualche giorno. Non sarebbe gentile n&eacute; consono all'etichetta maltrattarvi. Con permesso.&rdquo;</p>
<p class="western" lang="it-IT">Francesco si produsse in un elegante inchino, poi si diresse verso la porta e la chiuse alle sue spalle. Cassie si mise a sedere e si risistem&ograve; gli abiti con cura. In fondo, erano gli unici che aveva, se si fossero rovinati non avrebbe avuto di che sostituirli. Sospir&ograve; rumorosamente. Era vittima di uno psicopatico con manie di grandezza e la discutibile tendenza a vestirsi da pinguino. Si accarezz&ograve; i capelli tentando di rimuovere le tracce di segatura e le schegge di truciolare, inclin&ograve; il collo prima a destra poi a sinistra, chiuse gli occhi, gli riapr&igrave;. Sbadigli&ograve; nel silenzio assoluto, cercando di raccogliere le idee.</p>
<p class="western" lang="it-IT"><em>Alla fine l'ho trovata, la perturbazione del campo naturale. Certo, non avrei mai pensato che fosse un </em>ritornato<em> come me, ma d'altronde &egrave; pi&ugrave; semplice che due eventi improbabili non correlati avvengano a poca distanza l'uno dall'altro che dopo tempi considerevoli... questione di statistica. Pura matematica applicata. </em></p>
<p class="western" lang="it-IT">Sospir&ograve; nuovamente.</p>
<p class="western" lang="it-IT"><em>Era troppo tronfio per capire, non penso abbia collegato. Ora che se n'&egrave; andato posso chiudermi di nuovo in me stessa... e riflettere sulla mia fine. Non penso che manchi molto, ormai. L'unico rimpianto che ho &egrave; quello di non aver incontrato la persona che pi&ugrave; mi sta a cuore.</em></p>
<p class="western" lang="it-IT">&ldquo;Non &egrave; giusto...&rdquo;</p>
<p class="western" lang="it-IT">Una lacrima sulla sua guancia.</p>
<p class="western" lang="it-IT">&ldquo;Che senso ha? Che diavolo di senso ha? Tornare dalla morte... e spegnersi cos&igrave; presto?&rdquo;</p>
<p class="western" lang="it-IT">Si rannicchi&ograve; accanto alla parete, la testa stretta tra le mani. Sent&igrave; un insensato, disperato bisogno di affetto, di essere amata, capita. Altre gocce raggiunsero il pavimento, come pioggia primaverile. Una lacrima, due, tre. Stava piangendo, Cassie, piangendo per la delusione.</p>
<p class="western" lang="it-IT"><em>Perch&eacute; sono tornata? Non ho fatto altro che rendere il mio dolore pi&ugrave; forte. &Egrave; frustrante, poter ottenere tutto ci&ograve; che voglio... ma non ci&ograve; che bramo di pi&ugrave;! Se ci fossi riuscita, sarei scomparsa prima, non appena il mio desiderio si fosse appagato. Non posso essere chi sono, non posso comportarmi come prima.</em></p>
<p class="western" lang="it-IT">La sua mente torn&ograve; al saggio di Le&ograve;n Correo, <em>La verit&agrave; nel sonno</em>, senza un particolare motivo. Doveva esserle rimasta impressa una frase, un concetto. Tent&ograve; di ricordare le parole esatte &ndash; quasi come se fosse un gioco. Certo, era altamente improbabile riuscire a memorizzare un'intera frase di quel volumaccio ma, d'altronde, lei viveva di coincidenze, la sua stessa esistenza era un difetto. Si concentr&ograve; con tutta se stessa, dimenticandosi quasi di respirare. Improvvisamente, le si apr&igrave; il libro davanti, come se lo stesse effettivamente leggendo.</p>
<p class="western" lang="it-IT"><em>Svegliarsi &egrave; forse una delle sensazioni pi&ugrave; orribili. </em></p>
<p class="western" lang="it-IT"><em>Nei sogni viviamo un'altra realt&agrave;, esteticamente pi&ugrave; raffinata e libera dai vincoli. </em></p>
<p class="western" lang="it-IT"><em>Il mondo dei sogni non &egrave; il nostro mondo, segue altre regole, pi&ugrave; intime e nascoste. Quando ce ne rendiamo conto, il sogno diventa il nostro impero, la nostra via. </em></p>
<p class="western" lang="it-IT"><em>Nei sogni puoi volare, uccidere, amare, senza rimorsi, senza rimpianti. </em></p>
<p class="western" lang="it-IT"><em>Il mondo si piega al nostro volere, percepisce i nostri pensieri e vive delle nostre emozioni. </em></p>
<p class="western" lang="it-IT"><em>&Egrave; una simbiosi potente, inspiegabile. </em></p>
<p class="western" lang="it-IT"><em>Noi siamo parte del sogno e il sogno stesso &egrave; parte di noi. </em></p>
<p class="western" lang="it-IT"><em>&Egrave; un rapporto duplice e mutevole: il mondo onirico non pu&ograve; vivere senza di noi, noi non possiamo prescindere dal mondo onirico. </em></p>
<p class="western" lang="it-IT"><em>Quando sogniamo, interagiamo col campo intrinseco della natura, con la sua struttura fine, la sua energia sottile. Il sogno &egrave; il portale per un altro mondo, per un'altra vita. </em></p>
<p class="western" lang="it-IT"><em>Nei sogni noi possiamo ricostruire l'intimo contatto con la nostra madre perduta e nascosta, una madre che noi non vediamo, ma siamo in grado di percepire. </em></p>
<p class="western" lang="it-IT">Nei sogni, la vita. Buffo, a tratti divertente, quasi ironico per un essere in procinto di svanire. Scosse la testa in modo violento, ne aveva abbastanza di quella situazione. Si alz&ograve; in piedi, con un unico movimento deciso, e si incammin&ograve; verso la porta d'uscita.</p>
<p class="western" lang="it-IT">Afferr&ograve; la maniglia con la mano destra. O, almeno, prov&ograve; a farlo.</p>
<p class="western" lang="it-IT">Le ci volle un attimo per accorgersi di ci&ograve; che era accaduto.</p>
<p class="western" lang="it-IT">Un altro le serv&igrave; per rendersene effettivamente conto, un terzo per accettarlo e catalogarlo come una triste realt&agrave;.</p>
<p class="western" lang="it-IT">Mosse il braccio destro, portando la mano al livello del volto, quella stessa mano che sarebbe dovuta essere incatenata al muro.</p>
<p class="western" lang="it-IT">Libera, libera come l'aria. Impalpabile come l'aria.</p>
<p class="western" lang="it-IT">Ruot&ograve; il polso disperatamente, alla massima velocit&agrave;. Non poteva essersi sbagliata, non cos&igrave; tanto. Le dita lunghe e affusolate, il palmo, il dorso, il pollice...</p>
<p class="western" lang="it-IT">&ldquo;No! No, ti prego, no!&rdquo;</p>
<p class="western" lang="it-IT">Semitrasparenti, traslucidi. Poteva quasi vedervi attraverso. Quella mano, quella sua mano aveva <em>attraversato </em>la manetta d'acciaio, come un pallido fantasma, uno spettro intangibile.</p>
<p class="western" lang="it-IT">Cassie croll&ograve; a terra, a peso morto, senza riuscire a pronunciare una parola. L'intera stanza era sparita, davanti ai suoi occhi, rimpiazzata da un enorme, invisibile clessidra. La sabbia aveva quasi completamente colmato il cono inferiore, ma continuava a scorrere imperterrita, senza rallentare. Un sottilissimo strato bianco era ci&ograve; che rimaneva della mole iniziale, il contenuto della sezione superiore. Inutile illudersi, era una raffigurazione della sua vita residua. Chiuse gli occhi, con tranquillit&agrave;. Non aveva senso agitarsi, dopo tutto.</p>
<p class="western" lang="it-IT">Avrebbe atteso tranquillamente di dissolversi, senza troppe pretese, senza farsi problemi.</p>
<p class="western" lang="it-IT"><em>Strano, non avrei mai pensato di riuscire a mantenere la calma, in un momento del genere.</em></p>
<p class="western" lang="it-IT">Come trascorrere gli ultimi istanti della sua esistenza? Non ne aveva idea, nessuno l'aveva mai preparata ad affrontare un'evenienza del genere. Almeno, la prima volta non se n'era nemmeno accorta. Un colpo secco, contro il terreno, osso del collo in frantumi e fine. Neanche il tempo di pensare, solo un istante per vedere il film della propria vita, quello che non avrebbe avuto occasione di girare.</p>
<p class="western" lang="it-IT">Poi, l'impatto.</p>
<p class="western" lang="it-IT"><em>Ciak! Buona la prima! </em></p>
<p class="western" lang="it-IT">Be', sarebbe stato bello dormire un po', forse sognare. Almeno, sarebbe morta riposata. Sorrise, notando la manica della giacca a penzoloni, completamente dissociata dall'avambraccio che spuntava, pallido ed etereo, dal gomito in su. Dover assistere al disfacimento del proprio corpo sarebbe stato tremendo, vedersi sparire e non poter fare nulla per evitarlo...</p>
<p class="western" lang="it-IT">No, meglio chiudere gli occhi e dormirci su.</p>
<p class="western" lang="it-IT">Si assop&igrave; velocemente, svuotando la mente da ogni pensiero. Un tuono improvviso, un boato inatteso... nulla di cui preoccuparsi. Sprofond&ograve; dolcemente nella dimensione onirica, dimentica dei suoi problemi.</p>
<p class="western" lang="it-IT">D'altronde, si sa: i sogni sono solo la porta verso un nuovo mondo.</p>
<p class="western" lang="it-IT" >&nbsp;</p>
<h2 class="western" lang="it-IT"><b>Marcia Trionf</b>unebr<b>ale</b></h2>
<p class="western" lang="it-IT">Nethanienko ingran&ograve; la quarta, quasi senza pensare.</p>
<p class="western" lang="it-IT"><em>Il tempo, il tempo... solo problemi di tempo, maledizione!</em></p>
<p class="western" lang="it-IT">Azion&ograve; in fretta e furia il tergicristalli. Una serie di minacciose nubi grigie avevano deciso di scaricarsi sulla citt&agrave; e sull'entroterra, senza consultare nemmeno i meteorologi. Sospir&ograve; malinconicamente.</p>
<p class="western" lang="it-IT"><em>Proprio ad un passo dalla verit&agrave;! </em></p>
<p class="western" lang="it-IT">Non aveva fatto in tempo a scendere due gradini della scaletta del torrente, che l'avevano chiamato dalla centrale.</p>
<p class="western" lang="it-IT"><em>Commissario! Abbiamo un problema, uno bello grosso! </em></p>
<p class="western" lang="it-IT">Certo, come no? Mi assento mezz'ora per cercare mia sorella e voi non riuscite a cavarvela da soli?</p>
<p class="western" lang="it-IT"><em>Tiranti &egrave; ferito, commissario! Gli &egrave; saltata una mina a dieci metri di distanza. </em></p>
<p class="western" lang="it-IT">A casa mia, le mine esplodono solo se ci metti un piede sopra.</p>
<p class="western" lang="it-IT"><em>Temiamo che non siano a contatto ma reagiscano al calore. </em></p>
<p class="western" lang="it-IT">Non &egrave; possibile, non esistevano ancora armi del genere durante la seconda guerra.</p>
<p class="western" lang="it-IT"><em>Forse aveva visto giusto, forse il rapitore &egrave; nascosto proprio l&igrave;. </em></p>
<p class="western" lang="it-IT">Certo, mandria di deficienti, cosa ne dite di portare un bel metal detector, una dozzina di artificieri e fare irruzione in quella lurida catapecchia malandata? Magari ci trovate anche le ragazze, s&igrave;?</p>
<p class="western" lang="it-IT"><em>Ci raggiunga qui al pi&ugrave; presto, la prego. </em></p>
<p class="western" lang="it-IT">Tanto, Cassie non c'era. Arianna era scesa, aveva controllato &ndash; senza successo. Poco dopo aveva iniziato a piovere.</p>
<p class="western" lang="it-IT"><em>Siamo davanti al casolare, la aspettiamo qui. </em></p>
<p class="western" lang="it-IT">Trenta secondi per congedarsi dalla ragazza, raggiungere la propria vettura e lanciarsi a folle velocit&agrave; verso la zona collinare.</p>
<p class="western" lang="it-IT">Sospir&ograve;. I risultati non erano stati quelli previsti.</p>
<p class="western" lang="it-IT">Primo. la velocit&agrave; non era cos&igrave; folle. Il motore era vecchio, non ce la faceva pi&ugrave;.</p>
<p class="western" lang="it-IT">Secondo. Per ritrovare la vettura nel parcheggio gli ci erano voluti diversi minuti.</p>
<p class="western" lang="it-IT">Terzo. Non era riuscito a liberarsi della ragazza &ndash; o forse, non aveva voluto.</p>
<p class="western" lang="it-IT">Arianna era appiccicata al sedile, la cintura di sicurezza allacciata, gli occhi sgranati.</p>
<p class="western" lang="it-IT">&ldquo;Non potresti andare pi&ugrave;... piano?&rdquo;</p>
<p class="western" lang="it-IT">&ldquo;Sei tu che sei voluta venire, s&igrave;? Allora non lamentarti. Io ti avrei lasciata in centro.&rdquo;</p>
<p class="western" lang="it-IT">Sterz&ograve; bruscamente, gli pneumatici muggirono disperati.</p>
<p class="western" lang="it-IT">&ldquo;Non &egrave; mia intenzione portare una ragazza di fronte ad un campo minato. Meglio se resti in macchina.&rdquo;</p>
<p class="western" lang="it-IT">Destra. Sinistra. Un tornante. Curva a gomito.</p>
<p class="western" lang="it-IT">&ldquo;Sai, non l'ho mica capito perch&eacute; hai insistito cos&igrave; tanto.&rdquo;</p>
<p class="western" lang="it-IT">&ldquo;Credevo di poterti parlare durante il viaggio. Parlare di Cassie.&rdquo;</p>
<p class="western" lang="it-IT">&ldquo;Ascolto, sono tutto orecchi.&rdquo;</p>
<p class="western" lang="it-IT">&ldquo;C'&egrave; qualche possibilit&agrave; che sia tua sorella?&rdquo;</p>
<p class="western" lang="it-IT">&ldquo;Piccola. Sono stato io a chiudere la bara. Sono tornato da San Pietroburgo per quello.&rdquo;</p>
<p class="western" lang="it-IT">&ldquo;Potresti far riesumare la salma.&rdquo;</p>
<p class="western" lang="it-IT">&ldquo;Certo, come no?&rdquo;</p>
<p class="western" lang="it-IT">Tornante, serie di dossi, sterrato fra cento metri.</p>
<p class="western" lang="it-IT">&ldquo;Ho imparato a non illudermi, sai? Invece tu... perch&eacute; la cerchi? Per amicizia?&rdquo;</p>
<p class="western" lang="it-IT">&ldquo;Qualcosa di pi&ugrave;.&rdquo;</p>
<p class="western" lang="it-IT">Nethanienko rimase in silenzio per un attimo, tentando di connettere alcuni concetti.</p>
<p class="western" lang="it-IT">&ldquo;Senti, a questo proposito... se non avevi altro da dirmi, perch&eacute; sei voluta venire lo stesso? Mi sembra che tu mi abbia gi&agrave; fornito tutte le informazioni del caso.&rdquo;</p>
<p class="western" lang="it-IT">&ldquo;Forse.&rdquo;</p>
<p class="western" lang="it-IT">&ldquo;Non pensi alle voci? <em>Sai, Arianna &egrave; salita in macchina con un trentenne cieco da un occhio, un fumatore incallito con un aspetto orribile.</em>&rdquo;</p>
<p class="western" lang="it-IT">Arross&igrave; imbarazzata.</p>
<p class="western" lang="it-IT">&ldquo;Cerco di non pensarci. Sarebbe difficile...&rdquo;</p>
<p class="western" lang="it-IT">Sospir&ograve;.</p>
<p class="western" lang="it-IT">&ldquo;...insomma, non ho la minima idea di come giustificarmi stavolta.&rdquo;</p>
<p class="western" lang="it-IT">&ldquo;Raccontando della mia indagine personale?&rdquo;</p>
<p class="western" lang="it-IT">&ldquo;Sarebbe come ammettere che frequento regolarmente Cassie.&rdquo;</p>
<p class="western" lang="it-IT">&ldquo;Ah, capisco. Per te sarebbe pi&ugrave; semplice spiegare perch&eacute; ti sei accompagnata con un uomo piuttosto che con lei. Cos'&egrave;, hai paura che credano che stiate insieme?&rdquo;</p>
<p class="western" lang="it-IT">&ldquo;Se una voce del genere si diffondesse negli ambienti che frequento, non potrei pi&ugrave; uscire di casa, se non con un sacchetto in testa...&rdquo;</p>
<p class="western" lang="it-IT">&ldquo;Alimentando voci ancora peggiori.&rdquo;</p>
<p class="western" lang="it-IT">&ldquo;Qualcosa del genere.&rdquo;</p>
<p class="western" lang="it-IT">Arianna si ammutol&igrave;, cercando di non perdere di vista la strada. Nethanienko guidava in modo orribile, ogni curva era una tortura. Il suo tono di voce si fece preoccupato.</p>
<p class="western" lang="it-IT">&ldquo;Non &egrave; che stiamo andando ad imboscarci?&rdquo;</p>
<p class="western" lang="it-IT">&ldquo;Seeee, come no? Se avessi voluto farti qualcosa, mi sarei fermato ben prima. I posti belli li abbiamo gi&agrave; superati.&rdquo;</p>
<p class="western" lang="it-IT">&ldquo;Ah.&rdquo;</p>
<p class="western" lang="it-IT">&ldquo;Sembri delusa.&rdquo;</p>
<p class="western" lang="it-IT">Arianna gli lanci&ograve; uno sguardo di rimprovero.</p>
<p class="western" lang="it-IT">&ldquo;Sono superiore a queste insinuazioni.&rdquo;</p>
<p class="western" lang="it-IT">Il commissario scroll&ograve; le spalle.</p>
<p class="western" lang="it-IT">&ldquo;Contenta tu.&rdquo;</p>
<p class="western" lang="it-IT">La Fiat Panda si ferm&ograve; improvvisamente, davanti ad un drappello di uomini in divisa azzurra, fasciati in improbabili impermeabili dello stesso colore. Poliziotti. Nethanienko scese dalla vettura con noncuranza, aprendo un ombrellino portatile.</p>
<p class="western" lang="it-IT">&ldquo;Tu resta qui. Non &egrave; il caso che ti immischi in questioni che non ti riguardano. Se hai la pazienza di aspettare mezz'oretta...&rdquo;</p>
<p class="western" lang="it-IT">&ldquo;Non ho impegni.&rdquo;</p>
<p class="western" lang="it-IT">&ldquo;Questo semplifica molto le cose.&rdquo;</p>
<p class="western" lang="it-IT">Salut&ograve; educatamente i suoi sottoposti, allontanandosi dall'automobile.</p>
<p class="western" lang="it-IT">&ldquo;Come sta Angelo? Le ferite sono gravi?&rdquo;</p>
<p class="western" lang="it-IT">Uno degli agenti si stacc&ograve; dal gruppo.</p>
<p class="western" lang="it-IT">&ldquo;Niente di rilevante. Era abbastanza lontano dall'ordigno.&rdquo;</p>
<p class="western" lang="it-IT">&ldquo;Abbiamo gi&agrave; chiamato il 118, s&igrave;?&rdquo;</p>
<p class="western" lang="it-IT">&ldquo;Lo hanno gi&agrave; trasferito all'ospedale. Sembra che se la sia cavata con un polso rotto ed un trauma cranico, nulla di pi&ugrave;.&rdquo;</p>
<p class="western" lang="it-IT">&ldquo;Meglio. Questo terreno ha gi&agrave; troppi morti sulla coscienza. Altro che campo minato, se continua cos&igrave; diventa un camposanto!&rdquo;</p>
<p class="western" lang="it-IT">Nethanienko si avvicin&ograve; alla staccionata.</p>
<p class="western" lang="it-IT">&ldquo;Avete visto uscire qualcuno?&rdquo;</p>
<p class="western" lang="it-IT">&ldquo;No, mi dispiace.&rdquo;</p>
<p class="western" lang="it-IT">&ldquo;Pazienza, vorr&agrave; dire che entreremo noi.&rdquo;</p>
<p class="western" lang="it-IT">&ldquo;E come, se ci sono le mine termiche?&rdquo;</p>
<p class="western" lang="it-IT">&ldquo;Hai chiamato gli artificieri?&rdquo;</p>
<p class="western" lang="it-IT">&ldquo;S&igrave;.&rdquo;</p>
<p class="western" lang="it-IT">&ldquo;Loro cosa dicono?&rdquo;</p>
<p class="western" lang="it-IT">&ldquo;Che ci vorrebbe un giorno intero per rimuoverne meno della met&agrave;.&rdquo;</p>
<p class="western" lang="it-IT">&ldquo;Capisco.&rdquo;</p>
<p class="western" lang="it-IT">Si allontan&ograve;, in direzione della macchina. Doveva pensare, trovare un modo per risolvere la situazione.</p>
<p class="western" lang="it-IT"><em>Ora cosa mi invento? Se il rapitore &egrave; l&agrave; dentro, si sar&agrave; gi&agrave; accorto di noi. </em></p>
<p class="western" lang="it-IT">Sai? Non ne sono cos&igrave; sicura. Secondo me, sta facendo dell'altro.</p>
<p class="western" lang="it-IT"><em>Come avrebbe fatto a non sentire l'esplosione? Io, se fossi in lui, me la sarei gi&agrave; filata alla chetichella. </em></p>
<p class="western" lang="it-IT">Troppi agenti in giro. Lo avrebbero visto.</p>
<p class="western" lang="it-IT"><em>Forse hai ragione. </em></p>
<p class="western" lang="it-IT">Ne dubitavi?</p>
<p class="western" lang="it-IT"><em>Certo. Comunque devo essere proprio pazzo per parlare in questo modo a me stesso. </em></p>
<p class="western" lang="it-IT">Questione di punti di vista. Ad ogni modo... sei proprio, proprio sicuro che non esista alcuna alternativa sensata a chiamare gli artificieri?</p>
<p class="western" lang="it-IT"><em>Se vuoi saltare in aria, accomodati. Ho gi&agrave; visto Scirea fare quella fine, non &egrave; piacevole, te lo assicuro. </em></p>
<p class="western" lang="it-IT">Okay, ma ormai hai quasi la sicurezza che Francesco sia l&agrave; dentro...</p>
<p class="western" lang="it-IT"><em>Francesco chi? Io non ho nominato nessun Francesco. </em></p>
<p class="western" lang="it-IT">Scusa, &egrave; stato un lapsus. Resta il fatto che lasciargli il tempo di fuggire potrebbe essere stupido o quantomeno rischioso. In fondo, ha rapito tredici ragazze.</p>
<p class="western" lang="it-IT"><em>Undici. Cos'&egrave;, dai i numeri oggi? O meglio, cos'&egrave;, do i numeri oggi?</em></p>
<p class="western" lang="it-IT">Undici, tredici... stesso ordine di grandezza. Non &egrave; il problema, adesso. Devi entrare in quella catapecchia, e devi farlo al pi&ugrave; presto.</p>
<p class="western" lang="it-IT"><em>Per impedirgli di fuggire?</em></p>
<p class="western" lang="it-IT">Anche. Senti, ti fidi di me?</p>
<p class="western" lang="it-IT"><em>Abbastanza. In fondo mi stai chiedendo se mi fido di me stesso. </em></p>
<p class="western" lang="it-IT">Ecco bravo, ti fidi di te stesso?</p>
<p class="western" lang="it-IT"><em>Non cos&igrave; tanto, perch&eacute;? </em></p>
<p class="western" lang="it-IT">Io conosco un percorso sicuro tra le mine. Posso guidarti, se vuoi. Passo dopo passo.</p>
<p class="western" lang="it-IT"><em>Nethanienko sgran&ograve; l'occhio, scosse la testa, si port&ograve; una mano sul capo, chiuse la palpebra, scosse nuovamente la testa.</em></p>
<p class="western" lang="it-IT">&ldquo;Eh, no, eh! Ora si sta esagerando, s&igrave;? Devo aver preso una botta bella forte.&rdquo;</p>
<p class="western" lang="it-IT">&ldquo;Tutto a posto?&rdquo;</p>
<p class="western" lang="it-IT">Riapr&igrave; l'occhio. Arianna era scesa dalla vettura &ndash; forse preoccupata per il suo stato mentale.</p>
<p class="western" lang="it-IT">&ldquo;Prova con la domanda di riserva. Sento delle voci nella testa, voci che straparlano. Dev'essere un effetto degli antistaminici, me l'aveva detto il dottore...&rdquo;</p>
<p class="western" lang="it-IT">&ldquo;Voci? Che cosa ti dicono?&rdquo;</p>
<p class="western" lang="it-IT">&ldquo;Che sanno come farmi attraversare il campo minato incolume. Questa &egrave; follia.&rdquo;</p>
<p class="western" lang="it-IT">Arianna si appiatt&igrave; all'automobile.</p>
<p class="western" lang="it-IT">&ldquo;Forse &egrave; solo il risultato di un brutto shock. Non &egrave; meglio se lasci perdere?&rdquo;</p>
<p class="western" lang="it-IT">&ldquo;Vedr&ograve; cosa posso fare. Ora, per favore, torna in macchina. Non voglio avere altri morti sulla coscienza.&rdquo;</p>
<p class="western" lang="it-IT">Arianna annu&igrave; ma rimase immobile. Nethanienko la ignor&ograve; in modo plateale, dirigendosi nuovamente verso la staccionata.</p>
<p class="western" lang="it-IT">&ldquo;Non possiamo farci proprio nulla? Voglio dire... senza dissodare?&rdquo;</p>
<p class="western" lang="it-IT">&ldquo;Direi di no, commissario.&rdquo;</p>
<p class="western" lang="it-IT"><em>Sei un idiota, Andrea. Fidati di me, ti prego. </em></p>
<p class="western" lang="it-IT">Ancora tu? Lo sai che sei insistente, per essere stata generata dal mio subconscio? Come faccio a fidarmi? Io non conosco l'ubicazione delle mine, tu sei me, ergo tu non conosci l'ubicazione delle mine.</p>
<p class="western" lang="it-IT"><em>&Egrave; qui che ti sbagli. Io non sono te, ma vedi, questo &egrave; un dettaglio che chiariremo pi&ugrave; tardi, va bene? Sappi solo che io so.</em></p>
<p class="western" lang="it-IT">Certo, come no? Ed io sono babbo natale. Sto bene senza barba con i capelli tinti?</p>
<p class="western" lang="it-IT"><em>No, decisamente no. Stai male con quella benda. Sei ridicolo. Un occhio finto ti avrebbe donato molto di pi&ugrave;, avrebbe mantenuto una buona simmetria. Non ottima, certo, ma pur sempre pi&ugrave; accettabile della rottura attuale. </em></p>
<p class="western" lang="it-IT">Nethanienko toss&igrave; senza preavviso, nervosamente. Cammin&ograve; avanti e indietro a lungo, senza un preciso motivo, allontanandosi ed avvicinandosi a ritmo serrato.</p>
<p class="western" lang="it-IT">&ldquo;Posso fare qualcosa per lei, commissario?&rdquo;</p>
<p class="western" lang="it-IT">&ldquo;Stare zitto, Giovanni, s&igrave;?&rdquo;</p>
<p class="western" lang="it-IT"><em>Cosa fare? Devo... posso fidarmi? Ovvio che no. Allora? Sto qui a fare la bella statuina davanti ad un casolare di campagna? Ho alternative? Non so. E che cavolo!</em></p>
<p class="western" lang="it-IT">&ldquo;Non ha una gran bella cera, signore.&rdquo;</p>
<p class="western" lang="it-IT">&ldquo;Ho dormito solo due ore, stanotte. Ti basta come risposta? Pensa agli affaracci tuoi e non disturbarmi pi&ugrave;!&rdquo;</p>
<p class="western" lang="it-IT">La benda, la benda... una rottura di simmetria...</p>
<p class="western" lang="it-IT"><em>Non spontanea e, per questo, pi&ugrave; sgradevole. </em></p>
<p class="western" lang="it-IT">Stai zitta, sto pensando.</p>
<p class="western" lang="it-IT"><em>Come vuoi. </em></p>
<p class="western" lang="it-IT">Bene.</p>
<p class="western" lang="it-IT">Si appoggi&ograve; allo steccato, gli occhi fissi sulla porta.</p>
<p class="western" lang="it-IT">Arianna sbadigli&ograve; poco convinta. La situazione sembrava giunta ad un punto morto. Chiamare gli artificieri sarebbe significato dire al rapitore <em>Ehi, siamo qua e vogliamo catturarti! </em>D'altro canto, non muoversi gli avrebbe dato tempo di fuggire. Sospir&ograve;. Roba da poliziotti, non era compito suo giudicare, n&eacute; prendere decisioni. Il capo era quel Nethanienko con cui aveva trascorso parte del pomeriggio. Indubbiamente un tipo strambo, particolare.</p>
<p class="western" lang="it-IT"><em>Non fatico a credere che sia il fratello di Cassie. </em></p>
<p class="western" lang="it-IT">Perch&eacute; lo aveva seguito fin l&igrave;? In fondo, sarebbe potuta tornare a casa. La sua presenza non era necessaria, anzi era decisamente di impiccio per le forze dell'ordine. Alz&ograve; gli occhi al cielo. La pioggia non accennava a diminuire, scendeva scrosciante, inumidendo l'arido terreno.</p>
<p class="western" lang="it-IT"><em>Gi&agrave;... perch&eacute; l'ho voluto seguire a tutti i costi? Speravo che mi portasse da Cassie? </em></p>
<p class="western" lang="it-IT">Domande destinate a rimanere senza risposta. Scosse la testa lentamente.</p>
<p class="western" lang="it-IT"><em>Cos'&egrave;, ora che non c'&egrave;, la vado a cercare io? Uff... non riesco a non pensare a ieri pomeriggio. Ma no, &egrave; stata... una cosa spontanea. In realt&agrave;... in realt&agrave; non sono innamorata di lei. Forse... forse sono solo repressa? Non voglio accettare i miei sentimenti per lei?</em></p>
<p class="western" lang="it-IT">Una voce nella sua testa interruppe il flusso dei suoi pensieri.</p>
<p class="western" lang="it-IT"><em>Ecco, ci voleva tanto, Ary?</em></p>
<p class="western" lang="it-IT">Una voce... non sua?!</p>
<p class="western" lang="it-IT"><em>Vedi che sei repressa? Cosa ti dicevo io? </em></p>
<p class="western" lang="it-IT">Ho avuto un'allucinazione, tutto qui. Resta il fatto che non riesco a giustificare la mia presenza qui.</p>
<p class="western" lang="it-IT"><em>Ah, l'amore... </em></p>
<p class="western" lang="it-IT">L'amore un cavolo! Non sono innamorata di nessuno, tantomeno di una mia amica.</p>
<p class="western" lang="it-IT"><em>Oh, oh! Ti ho punta sul vivo? Ad ogni modo, se per te &egrave; un peso... perch&eacute; non te ne vai? Non sei cos&igrave; lontana dal centro, dopotutto. </em></p>
<p class="western" lang="it-IT">Certo, come no? Almeno tre chilometri e mezzo sotto la pioggia! Hai idea di che cosa significhi?</p>
<p class="western" lang="it-IT"><em>Che ti bagnerai un po'. Capita, cosa devo dirti? Non dirmi che non ti sei mai bagnata. Ieri non lo eri parecchio?</em></p>
<p class="western" lang="it-IT">P... preferisco non commentare.</p>
<p class="western" lang="it-IT"><em>Guarda che lo so cosa stavi facendo ieri sera nella tua stanzetta!</em></p>
<p class="western" lang="it-IT">Arianna sospir&ograve;. Nethanienko doveva averla contagiata. Anche lei sentiva... qualcosa. Probabilmente era solo stress accumulato, sfociato in un parziale sdoppiamento della personalit&agrave;, con conseguente pensiero dissociato. S&igrave;, era plausibile. Sospir&ograve; una seconda volta. La sua priorit&agrave; era trovare un motivo alla follia che l'aveva condotta l&igrave;.</p>
<p class="western" lang="it-IT">Semplice preoccupazione?</p>
<p class="western" lang="it-IT"><em>Pu&ograve; darsi</em>.</p>
<p class="western" lang="it-IT">Curiosit&agrave; per il lavoro del poliziotto?</p>
<p class="western" lang="it-IT"><em>Anche questa &egrave; buona. </em></p>
<p class="western" lang="it-IT">La speranza di un'avventura assieme l'uomo con un occhio solo?</p>
<p class="western" lang="it-IT"><em>No, direi di no. </em></p>
<p class="western" lang="it-IT">Il segreto desiderio che Cassie fosse innamorata di lei?</p>
<p class="western" lang="it-IT"><em>E questo cosa c'entra ora?</em></p>
<p class="western" lang="it-IT">Un'ultima possibilit&agrave; si fece largo nella sua mente, una possibilit&agrave; che non aveva ancora considerato.</p>
<p class="western" lang="it-IT"><em>E se Cassie fosse stata rapita da quell'uomo? </em></p>
<p class="western" lang="it-IT">Come ipotesi non valeva assolutamente nulla, forse non era stata nemmeno lei a formularla. La sua mente stava prendendo una piega inaspettata, da qualche tempo. Valutava idee scabrose, la spingeva a rompere le regole, ad allontanarsi dai precetti, a smettere di essere una <em>brava ragazza</em>.</p>
<p class="western" lang="it-IT">Tutta robaccia inutile.</p>
<p class="western" lang="it-IT"><em>Qualche volta sembra che sia un'altra persona a pensare per me. </em></p>
<p class="western" lang="it-IT">La pioggia si intensific&ograve;, proiettili d'acqua verso il terreno. Un irreale tonalit&agrave; bluastra si impadron&igrave; dell'aria, soppiantando tutti gli altri colori. Arianna si assicur&ograve; che il suo ombrello fosse ben aperto. Aveva deciso di non rientrare nella macchina, si sarebbe annoiata di pi&ugrave;. Almeno, fuori, poteva ascoltare il dolce ticchettio delle gocce. E sentirsi un po' meno inutile.</p>
<p class="western" lang="it-IT">Abbass&ograve; lo sguardo. Nonostante la protezione integrale del suo parapioggia, calze e scarpe erano ormai zuppe. La gonna iniziava ad acquistare un colorito pi&ugrave; scuro, cos&igrave; come le maniche della sua tenuta.</p>
<p class="western" lang="it-IT"><em>Pazienza, mi prender&ograve; un raffreddore. Solo un inconveniente, un incidente di percorso. </em></p>
<p class="western" lang="it-IT">No, non sarebbe rientrata in macchina, a costo di buscarsi un malanno. Era decisa, follemente decisa. Prima di rifugiarsi al sicuro, avrebbe dovuto capire il motivo della sua presenza, del suo gesto avventato. Poco ma sicuro. Rivolse gli occhi verso la casa.</p>
<p class="western" lang="it-IT">Nethanienko era l&igrave;, di fronte al selciato, indeciso sul da farsi. Immobile, sotto la pioggia.</p>
<p class="western" lang="it-IT"><em>Se continua cos&igrave;, torno a casa domani. </em></p>
<p class="western" lang="it-IT">Due agenti si avvicinarono, gesticolando in modo forsennato. Stavano discutendo animatamente con lui, urlavano, sbraitavano. Nethanienko li respinse con forza.</p>
<p class="western" lang="it-IT">&ldquo;Non mi interessa se &egrave; una pazzia. Non posso starmene qui con le mani in mano. Portatemi un marcatore chimico, uno che non vada via con l'acqua. Fate presto!&rdquo;</p>
<p class="western" lang="it-IT">&ldquo;Cosa ha intenzione di...&rdquo;</p>
<p class="western" lang="it-IT">Arianna estese il padiglione auricolare, per essere sicura di captare ogni singola parola.</p>
<p class="western" lang="it-IT">&ldquo;Non sono fatti vostri, non ancora perlomeno. Allora, questo reagente?&rdquo;</p>
<p class="western" lang="it-IT">&ldquo;Eccolo, si vede solo con una penna speciale ma...&rdquo;</p>
<p class="western" lang="it-IT">&ldquo;Fammici dare un'occhiata.&rdquo;</p>
<p class="western" lang="it-IT">Il commissario prese il barattolo, vi intinse un pennellino e se lo pass&ograve; sulle suole delle scarpe. Dopo aver finito, tra lo stupore dei presenti, accese una lampadina a luce blu, di quelle in dotazione alla scientifica. Le suole scintillarono in modo vistoso. Fece due passi in avanti, due indietro. Accese nuovamente la luce. Sul terreno si disegnarono in modo sufficientemente chiaro i calchi delle sue impronte. Sorrise.</p>
<p class="western" lang="it-IT">&ldquo;Perfetto. Questa tenetela voi.&rdquo;</p>
<p class="western" lang="it-IT">Lanci&ograve; la penna con lampadina incorporata ad uno degli agenti, prese nuovamente la boccetta di reagente e spennell&ograve; generosamente le sue suole una seconda volta.</p>
<p class="western" lang="it-IT">&ldquo;Cosa ha intenzione di...&rdquo;</p>
<p class="western" lang="it-IT">&ldquo;Quello che avrei dovuto fare fin dall'inizio.&rdquo;</p>
<p class="western" lang="it-IT">Nethanienko si diresse senza esitazione verso il campo minato. Espir&ograve; profondamente.</p>
<p class="western" lang="it-IT">&ldquo;Se finisco all'altro mondo, giuro che metto una buona parola per tutti voi. Promesso.&rdquo;</p>
<p class="western" lang="it-IT">Arianna vide tutta la scena al rallentatore. Gli sguardi tremanti dei poliziotti, le grida disperate, il passo indeciso di Nethanienko. Occhi che si chiudono, agenti che si lanciano a terra, Arianna si protegge con le braccia, in attesa delle deflagrazione. Un rumore sordo, secco. Qualcosa che impatta col terreno duro, compatto.</p>
<p class="western" lang="it-IT">Poi, il silenzio.</p>
<p class="western" lang="it-IT">Arianna si fece coraggio, alz&ograve; la testa fuori dal suo guscio, pronta al peggio. Un grido di stupore, impossibile da trattenere.</p>
<p class="western" lang="it-IT">Andrea Nethanienko era intero. In piedi. In mezzo agli ordigni. Cinquanta centimetri dentro il recinto.</p>
<p class="western" lang="it-IT">Vivo.</p>
<p class="western" lang="it-IT">Il rumore udito in precedenza... un semplice passo, un passo all'interno del territorio della morte. Un colpo di tosse, un sospiro di sollievo trattenuto fino all'ultimo.</p>
<p class="western" lang="it-IT">&ldquo;Beh, che vi dicevo?&rdquo;</p>
<p class="western" lang="it-IT">Arianna cadde quasi a terra per lo stupore. Gli agenti lo osservarono allibiti.</p>
<p class="western" lang="it-IT">&ldquo;Le spiegazioni a dopo. Ora, cosa ne dite di seguirmi?&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT">Maior Domus</h2>
<p>&nbsp;</p>
<h3 class="western" lang="it-IT">I.</h3>
<p>&nbsp;</p>
<p class="western" lang="it-IT">Il mio compito di maggiordomo &egrave; eseguire gli ordini della signorina e soddisfare le sue esigenze, senza distinzione alcuna. Nel mio elenco personale di autorit&agrave; a cui obbedire, al terzo posto c'&egrave; lo Stato, le leggi, per intenderci. Al secondo, Dio, la morale, la religione. Al primo, la famiglia che servo.</p>
<p class="western" lang="it-IT">Sono il maestro di servit&ugrave; da oltre due lustri, unica figura dedita al mantenimento della magione e dei suoi abitanti.</p>
<p class="western" lang="it-IT">I genitori della signorina sono morti tre anni fa. Ora, lei ha diciannove anni compiuti.</p>
<p class="western" lang="it-IT">Sistemo la giacca e la raggiungo. Il mio precedente principale mi ha dato da ultimo l'ordine di accudirla e riverirla, di assecondare ogni suo minimo capriccio.</p>
<p class="western" lang="it-IT">E questo per me ha la precedenza.</p>
<p class="western" lang="it-IT">La trovo seduta al tavolo, capelli lunghi neri su vestito candido, immacolato, quasi trasparente alla luce del giorno. Occhi azzurri, pieni di vita. Occhi curiosi, posati sulle pagine di un libro. Un libro che probabilmente non la entusiasma: &egrave; ferma da ore a pagina sette. Sono attento a questi dettagli, devo esserlo se voglio compiere il mio lavoro nel miglior modo possibile.</p>
<p class="western" lang="it-IT">Osservo meglio.</p>
<p class="western" lang="it-IT">&Egrave; un romanzo d'amore, uno di quelli sdolcinati in cui lei ama lui, lui ama lei, entrambi dunque si amano e impiegano duecentosessantaquattro pagine per dirselo.</p>
<p class="western" lang="it-IT">Robaccia, a mio parere.</p>
<p class="western" lang="it-IT">Ma alla moglie del mio precedente padrone piaceva. E poich&eacute; piaceva a lei, piaceva anche a me.</p>
<p class="western" lang="it-IT">La signorina detesta questo genere di libro. Per cui lo detesto anch'io, ora.</p>
<p class="western" lang="it-IT">Mi avvicino al tavolo, porgendole un vassoio con una tazza di t&egrave; e qualche biscotto. Lei non me lo ha chiesto, ma la perfezione &egrave; capire in anticipo ci&ograve; che il tuo principale sta per domandarti. E, modestamente, non sbaglio mai.</p>
<p class="western" lang="it-IT">I suoi occhi azzurri si posano su di me. Si &egrave; accorta della mia presenza.</p>
<p class="western" lang="it-IT">&ldquo;Francesco.&rdquo;</p>
<p class="western" lang="it-IT">Eseguo il mio miglior inchino.</p>
<p class="western" lang="it-IT">&ldquo;Signorina?&rdquo;</p>
<p class="western" lang="it-IT">&ldquo;Come faceva mia madre a leggere questa roba?&rdquo;</p>
<p class="western" lang="it-IT">&ldquo;Non lo so, signorina.&rdquo;</p>
<p class="western" lang="it-IT">Mento sapendo di mentire. La moglie del mio precedente principale era un'inguaribile romantica. Ma nei miei compiti c'&egrave; anche quello di non contraddire il padrone. Non so se sia universalmente accettato, ma questa &egrave; la mia linea di condotta.</p>
<p class="western" lang="it-IT">La sua mano si chiude delicatamente attorno ad un biscotto, avvicinandolo alle labbra sottili e rosee. Lo assapora con lentezza, dopo averlo intinto nel t&egrave;.</p>
<p class="western" lang="it-IT">Incrocia il mio sguardo, mi fissa con i suoi specchi di cristallo.</p>
<p class="western" lang="it-IT">&ldquo;La carta stampata non riesce a trasmettermi emozioni. Mi sto annoiando particolarmente.&rdquo;</p>
<p class="western" lang="it-IT">&ldquo;Potrebbe studiare, signorina.&rdquo;</p>
<p class="western" lang="it-IT">Ride. La sua risata argentea rompe il velo di silenzio della casa vuota. Oggettivamente, &egrave; molto bella. Un fiore che sta sbocciando.</p>
<p class="western" lang="it-IT">&ldquo;Non scherzare, Francesco. Sai che non ne ho la minima intenzione, oggi.&rdquo;</p>
<p class="western" lang="it-IT">Accarezza il dorso del libro con le dita lunghe e affusolate, dita da pianista.</p>
<p class="western" lang="it-IT">&ldquo;Puoi uscire per la solita commissione?&rdquo;</p>
<p class="western" lang="it-IT">Annuisco con decisione e mi dirigo verso il guardaroba. Prendo la mia giacca pesante, verifico il contenuto delle tasche. C'&egrave; tutto, per fortuna. Non mi resta che aprire la porta e calarmi nel mio ruolo. Ruoto la maniglia. La signorina si avvicina e mi d&agrave; un bacio sulla guancia.</p>
<p class="western" lang="it-IT">&ldquo;Scegli bene, mi raccomando.&rdquo;</p>
<p class="western" lang="it-IT">Mi produco nel mio miglior inchino, poi varco l'uscio.</p>
<p class="western" lang="it-IT" >&nbsp;</p>
<h3 class="western" lang="it-IT">II.</h3>
<p class="western" lang="it-IT" >&nbsp;</p>
<p class="western" lang="it-IT">Migliaia di volti indistinti, indistinguibili. Oggi &egrave; giorno di mercato. C'&egrave; una folla, una folla incredibile. Meglio cos&igrave;. Davvero.</p>
<p class="western" lang="it-IT">Raggiungo la zona della fiera, mi muovo tra le bancarelle, in cerca di ci&ograve; che mi &egrave; stato richiesto. Non sar&agrave; facile, ma neanche troppo difficile. Basta saper osservare bene. E ogni buon maggiordomo sa essere attento ai particolari. Se i capelli sono troppo corti, non va bene. Meglio lunghi. Sempre la medesima richiesta, da tre anni a questa parte.</p>
<p class="western" lang="it-IT">Prima era diverso.</p>
<p class="western" lang="it-IT">Ogni giorno rispondevo a due padroni.</p>
<p class="western" lang="it-IT">Il mio precedente principale &ndash; con consorte &ndash; era il primo. La signorina, il secondo. E spesso le loro esigenze erano contrastanti. Restrizione contro libert&agrave;. Moralit&agrave; e immoralit&agrave;. Rigidit&agrave; e perversione. Intransigenza bigotta e ribellione anticonformista. Naturale contro innaturale. Una lotta intestina alla famiglia, nel quale il buon maggiordomo deve rimanere neutrale, dando consigli ad entrambe le parti pur astenendosi dalla lotta. Una guerra in cui il buon maggiordomo sa che sar&agrave; l'unico a trarne vantaggio, pur non partecipando. Nell'ombra, a tessere la tela. In modo che chiunque vinca, lui possa salire sul carro del vincitore. Non so se sia universalmente accettato, ma questa &egrave; la mia linea di condotta.</p>
<p class="western" lang="it-IT">E l'ho seguita fino alla fine.</p>
<p class="western" lang="it-IT">Perch&eacute; il buon maggiordomo &egrave; anche un giudice. E sa decidere qual &egrave; la parte che deve sopravvivere, per ottenere le condizioni migliori.</p>
<p class="western" lang="it-IT">&Egrave; anche un meccanico, se serve.</p>
<p class="western" lang="it-IT">Sa tagliare il cavetto dei freni, in caso di bisogno. Sa consigliare al proprio principale quando uscire di casa, per godere di una cos&igrave; bella giornata, suggerendo di seguire la strada costiera, quella in discesa, dalle curve tortuose. E sa convincere la consorte del principale a seguirlo nella sua gita di piacere, mentre il buon maggiordomo controlla che la signorina non si produca in comportamenti poco consoni all'etichetta. Sorride, vedendo l'auto partire. Sorride e saluta i padroni con la mano. Augura loro un piacevole pomeriggio, poi pensa. Perch&eacute; un buon maggiordomo deve anche saper prevedere quando la macchina uscir&agrave; di strada e dove si schianter&agrave;, una volta caduta dalla scogliera. Deve capire se e come il motore esploder&agrave;, occultando ogni traccia di sabotaggio. E deve fare in modo che il film si svolga come deve, nel modo pi&ugrave; favorevole e scenografico possibile.</p>
<p class="western" lang="it-IT">Per poi raccontare alla signorina che i suoi genitori non torneranno pi&ugrave; da quel giro in macchina, tergendo le sue lacrime con un fazzoletto di seta rosa, piangendo a sua volta.</p>
<p class="western" lang="it-IT">Se il tuo padrone piange, non puoi esimerti dall'imitarlo.</p>
<p class="western" lang="it-IT">Etichetta.</p>
<p class="western" lang="it-IT">La mia etichetta.</p>
<p class="western" lang="it-IT">A questo punto, in generale, cosa succede? Nulla che sia scritto nelle pagine di un libro, temo. Nessun autore avrebbe potuto immaginare uno sviluppo simile della vicenda. Forse neanche io.</p>
<p class="western" lang="it-IT">Ma un buon maggiordomo deve essere pronto a tutto.</p>
<p class="western" lang="it-IT">E io lo sono.</p>
<p class="western" lang="it-IT" >&nbsp;</p>
<h3 class="western" lang="it-IT">III.</h3>
<p class="western" lang="it-IT" >&nbsp;</p>
<p class="western" lang="it-IT">Mi addentro furtivo nel mare di folla, cercando comunque di essere notato il pi&ugrave; possibile. Uno dei modi migliori per rimanere inosservato. Solo cos&igrave; posso muovermi liberamente, scrutare ogni anfratto, ogni strada, ogni volto.</p>
<p class="western" lang="it-IT">Devo trovare quello giusto.</p>
<p class="western" lang="it-IT">La signorina si fida del mio buon gusto. In fondo, il maggiordomo &egrave; il gentiluomo di un altro gentiluomo. Deve saper attirare la fiducia del suo principale, convincerlo a fidarsi di lui. Ma lasciamo perdere, ora.</p>
<p class="western" lang="it-IT">Devo concentrarmi. Non sar&agrave; pi&ugrave; difficile delle altre volte, dopotutto.</p>
<p class="western" lang="it-IT">I miei occhi si posano qua e l&agrave;, ansiosi di ghermire una preda.</p>
<p class="western" lang="it-IT">E, finalmente, la vedo.</p>
<p class="western" lang="it-IT">Bionda, occhi verdi, circa diciotto anni. Corpo affusolato, bel viso.</p>
<p class="western" lang="it-IT">Mente semplice, facile da raggirare. &Egrave; necessario trovare le parole giuste, ma come ogni vero maggiordomo conosco quasi a memoria il dizionario. Mi dirigo verso di lei, col sorriso sulle labbra. Potrei spaventarla, se le corressi incontro. Meglio avvicinarsi lentamente e salutare con educazione e rispetto. Lei ricambia, poi si volta e se ne va.</p>
<p class="western" lang="it-IT">Scrollo le spalle.</p>
<p class="western" lang="it-IT">Mal che vada ho sempre una seconda possibilit&agrave;, pur non avendo intenzione di fallire.</p>
<p class="western" lang="it-IT">Una macchia indelebile sul mio curriculum, da evitare ad ogni costo.</p>
<p class="western" lang="it-IT">Frugo nella tasca della mia giacca ed estraggo un paio di guanti bianchi. Li indosso. Prendo gli occhiali scuri e indosso anche quelli.</p>
<p class="western" lang="it-IT">Nessuno ci far&agrave; caso. Ne sono convinto. Non lo farei, se non ne fossi assolutamente certo.</p>
<p class="western" lang="it-IT">Movimenti in apparenza casuali, senza perdere il contatto visivo.</p>
<p class="western" lang="it-IT">In modo che lei capisca che la sto seguendo.</p>
<p class="western" lang="it-IT">Voglio che faccia qualche passo falso.</p>
<p class="western" lang="it-IT">Sorrido.</p>
<p class="western" lang="it-IT">Se n'&egrave; accorta. E accelera l'andatura. In modo sostenuto. Non ha amiche che la seguano.</p>
<p class="western" lang="it-IT">Questo &egrave; un bene: meno complicazioni.</p>
<p class="western" lang="it-IT">Mano a mano, la folla si dirada. Si sta mettendo in trappola da sola. La seguo. Ormai &egrave; palese, ma nessuno lo nota. Alzo la sciarpa sul viso e indosso il cappello. Mi crederanno un tipo freddoloso. Nessun problema, pi&ugrave; mi notano meglio &egrave;.</p>
<p class="western" lang="it-IT">Controllo il prezioso contenuto della mia tasca destra. &Egrave; al sicuro.</p>
<p class="western" lang="it-IT">Alzo lo sguardo. Si dirige verso i vicoli.</p>
<p class="western" lang="it-IT">Mi fermo. Smetto di pedinarla. Faccio finta di averla persa di vista. Ora corre. Corre in avanti, senza voltarsi. Tra una decina di secondi si fermer&agrave;, per riprendere fiato.</p>
<p class="western" lang="it-IT">Sorrido.</p>
<p class="western" lang="it-IT">L'ho condotta esattamente dove volevo.</p>
<p class="western" lang="it-IT">Questo vicolo non ha diramazioni secondarie. E termina con un muro.</p>
<p class="western" lang="it-IT">Aspetto un paio di minuti, in modo che raggiunga la trappola, poi mi addentro nella via deserta, con calma. Non ho problemi di tempo, ormai.</p>
<p class="western" lang="it-IT">La vedo.</p>
<p class="western" lang="it-IT">Mi fissa inorridita. Ha notato il fazzoletto che tengo in mano. Un fazzoletto di seta rosa. Imbevuto di cloroformio.</p>
<p class="western" lang="it-IT">Prima che possa fuggire, la raggiungo la narcotizzo. Non riesce nemmeno ad urlare. Un maggiordomo perfetto deve essere abbastanza veloce da adempiere ai suoi doveri.</p>
<p class="western" lang="it-IT">La porto in spalletta, come se fosse addormentata. Se mi fermano, dico che &egrave; una mia amica, che non sta molto bene, la sto riportando a casa. E non &egrave; esattamente una bugia. La sto portando realmente a casa, dalla signorina. &Egrave; lei che me l'ha chiesto.</p>
<p class="western" lang="it-IT">In un anno, avr&ograve; dovuto farlo una decina di volte, sempre con modalit&agrave; e abiti diversi. Un maggiordomo perfetto deve sapersi mimetizzare, essere presente ed al momento stesso invisibile. &Egrave; questione di etichetta.</p>
<p class="western" lang="it-IT">La mia, perlomeno.</p>
<p class="western" lang="it-IT" >&nbsp;</p>
<h3 class="western" lang="it-IT">IV.</h3>
<p class="western" lang="it-IT" >&nbsp;</p>
<p class="western" lang="it-IT">La signorina mi abbraccia.</p>
<p class="western" lang="it-IT">&ldquo;Grazie mille, Francesco.&rdquo;</p>
<p class="western" lang="it-IT">Mi esibisco nel mio pi&ugrave; profondo inchino. Lei ricambia e si dirige verso la sua camera, avvolta nel suo vestito bianco perlaceo, quasi trasparente nella luce del tramonto. Mi sono premurato di preparare tutto.</p>
<p class="western" lang="it-IT">Come sempre.</p>
<p class="western" lang="it-IT">Da tre anni a questa parte.</p>
<p class="western" lang="it-IT">Pensi di avere diritto al controllo del patrimonio, dopo aver permesso ai tuoi padroni di raggiungere il Paradiso anzitempo. Pensi che la signorina sia debole e facile da manovrare.</p>
<p class="western" lang="it-IT">Tu lo pensi.</p>
<p class="western" lang="it-IT">Io non l'ho mai fatto.</p>
<p class="western" lang="it-IT">Perch&eacute; il buon maggiordomo sa guardare oltre le apparenze, sa capire. Conosce chiunque. Non gli sfugge nulla.</p>
<p class="western" lang="it-IT">Ma, ecco il colpo di scena che non ti aspetti.</p>
<p class="western" lang="it-IT">Abbraccio la signorina, tre anni fa, le porgo il fazzoletto.</p>
<p class="western" lang="it-IT">E lei confessa l'inconfessabile.</p>
<p class="western" lang="it-IT">Il motivo della sua ultima lite con il padre. Una lite che non era finita con la riappacificazione. Perch&eacute; suo padre era morto.</p>
<p class="western" lang="it-IT">Per merito mio.</p>
<p class="western" lang="it-IT">Aveva sofferto, la signorina. Ah, se aveva sofferto! E con che cuore potevo lasciarla in quello stato penoso, se non eliminando la fonte del suo malessere? Ogni buon maggiordomo deve essere in grado di anticipare e comprendere i desideri dei suoi padroni, prima che essi vengano formulati. E la signorina aveva un desiderio represso e immorale. Innaturale, direi, ma non spetta a me deciderlo.</p>
<p class="western" lang="it-IT">N&eacute; dare giudizi.</p>
<p class="western" lang="it-IT">Un buon maggiordomo consiglia, ma non si pu&ograve; prendere carico anche di questo fardello. Io l'ho solo aiutata a liberarsi del suo peso.</p>
<p class="western" lang="it-IT">Il peso di essere diversa.</p>
<p class="western" lang="it-IT">Di amare altre ragazze.</p>
<p class="western" lang="it-IT">Di essere lesbica, insomma.</p>
<p class="western" lang="it-IT">Che depravazione in una creatura cos&igrave; nobile e delicata! Che morbosit&agrave; repressa! Inorridisco al solo pensiero.</p>
<p class="western" lang="it-IT">Ma un servitore del mio rango deve essere in grado di eseguire gli ordini anche contro la propria volont&agrave;.</p>
<p class="western" lang="it-IT">All'inizio &egrave; stato facile. Le ho portato qualche sua pari, raccolta agli angoli delle strade, con promesse di denaro e benefici economici. La cospicua somma ereditata dai miei precedenti padroni rende il denaro un problema trascurabile e triviale.</p>
<p class="western" lang="it-IT">Ma la signorina ha desideri diversi. Non vuole pi&ugrave; andare a letto con mercenarie, pagate solamente per farla godere, vuole ragazze convinte di ci&ograve; che stanno facendo, che non vengano solo per soldi.</p>
<p class="western" lang="it-IT">E questo &egrave; difficile.</p>
<p class="western" lang="it-IT">Molto pi&ugrave; difficile.</p>
<p class="western" lang="it-IT">Perch&eacute; nessuno deve sapere. La voce non si deve spargere. Lo scandalo non deve scoppiare.</p>
<p class="western" lang="it-IT">Sarebbe la fine.</p>
<p class="western" lang="it-IT">Per fortuna, ci sono io.</p>
<p class="western" lang="it-IT">Un buon maggiordomo deve essere in grado di superare le avversit&agrave; e pensare anche per il proprio principale, quando questi &egrave; troppo giovane, ingenuo, o semplicemente troppo stupido per farlo.</p>
<p class="western" lang="it-IT">Cos&igrave; elaboro la mia idea, il mio piano.</p>
<p class="western" lang="it-IT">Quando la signorina ne ha voglia, esco e raggiungo il centro citt&agrave; con la mia macchina, poi cerco una possibile candidata. Deve essere bionda, con i capelli lunghi. Piuttosto snella, formosa quanto basta. Occhi preferibilmente verdi o azzurri. Dai diciassette ai diciannove anni. Se ho fortuna, entro un'ora ne ho individuata almeno una.</p>
<p class="western" lang="it-IT">Il resto &egrave; semplice.</p>
<p class="western" lang="it-IT">Mi avvicino, la stordisco col cloroformio, la porto a casa. La sveglio e le spiego la situazione. Le rivelo che l'ho rapita per assecondare i capricci di una adolescente disturbata, le intimo di recitare il copione, di svolgere la parte che io le ho assegnato. Le faccio una promessa, le assicuro che avr&agrave; qualcosa in cambio, ma solo se si sar&agrave; comportata bene. In generale, questo basta a tranquillizzarle, a renderle mansuete.</p>
<p class="western" lang="it-IT">Non sempre, in effetti.</p>
<p class="western" lang="it-IT">Ma un vero maggiordomo deve essere in grado di gestire ogni situazione.</p>
<p class="western" lang="it-IT">Le brave ragazze inorridiscono alla prospettiva di dover fare l'amore con la signorina, e se posso esprimere un parere personale &ndash; cosa che non dovrei fare, dato il mio ruolo &ndash; le capisco e condivido le loro ansie, il loro terrore.</p>
<p class="western" lang="it-IT">Un buon maggiordomo deve essere persuasivo quanto basta. &Egrave; necessario saper giocare con le parole, modificarle, alterare la realt&agrave; per mezzo delle sillabe, delle vocali, delle virgole. Dei sinonimi, qualche volta.</p>
<p class="western" lang="it-IT">Inizio a parlare, a questo punto.</p>
<p class="western" lang="it-IT">E, alla fine, cedono tutte.</p>
<p class="western" lang="it-IT">E si piegano alla mia volont&agrave;.</p>
<p class="western" lang="it-IT" >&nbsp;</p>
<h3 class="western" lang="it-IT">V.</h3>
<p class="western" lang="it-IT" >&nbsp;</p>
<p class="western" lang="it-IT">La signorina mi stringe tra le sue braccia sottili. Gliene chiedo il motivo, con educazione.</p>
<p class="western" lang="it-IT">&ldquo;Sto bene, Francesco. Sto veramente bene. Mi sento una dea.&rdquo;</p>
<p class="western" lang="it-IT">Il suo abbraccio si fa pi&ugrave; stretto.</p>
<p class="western" lang="it-IT">&ldquo;Grazie.&rdquo;</p>
<p class="western" lang="it-IT">Una lacrima le riga il viso.</p>
<p class="western" lang="it-IT">&ldquo;Grazie di tutto.&rdquo;</p>
<p class="western" lang="it-IT">Non rispondo. Ho fatto il mio dovere. Solo il mio dovere. In fondo, sono io che ho scelto lei come padrona. Quindi &egrave; naturale che mi preoccupi di lei, dei suoi bisogni, del suo piacere personale.</p>
<p class="western" lang="it-IT">Il suo corpo nudo &egrave; uno spettacolo.</p>
<p class="western" lang="it-IT">La signorina &egrave; molto attraente, in effetti. Se non fossi un maggiordomo come si deve, ne avrei gi&agrave; approfittato, intimandole il silenzio. Avrei potuto farlo. Solo l'etica me lo impedisce.</p>
<p class="western" lang="it-IT">Mi d&agrave; un bacio sulla guancia.</p>
<p class="western" lang="it-IT">&ldquo;Ora vorrei farmi una doccia, Francesco. Puoi riportare la nostra ospite a casa?&rdquo;</p>
<p class="western" lang="it-IT">Mi produco in un profondo inchino, il migliore possibile.</p>
<p class="western" lang="it-IT">&ldquo;Come desidera.&rdquo;</p>
<p class="western" lang="it-IT">Lei sorride. E il suo sorriso &egrave; splendido.</p>
<p class="western" lang="it-IT">Il mio sguardo si allontana da lei solo quando le sue linee sinuose scompaiono dal mio campo visivo. La sento aprire il rubinetto e cantare parole dolci, sotto l'acqua chiara e trasparente.</p>
<p class="western" lang="it-IT">Potrei farlo.</p>
<p class="western" lang="it-IT">Ma non &egrave; il caso.</p>
<p class="western" lang="it-IT">Ho un etica da rispettare.</p>
<p class="western" lang="it-IT">Rigide linee di comportamento.</p>
<p class="western" lang="it-IT">Mi dirigo verso la sua camera da letto, per eseguire gli ordini. La ragazza bionda &egrave; stesa supina sulle coperte, visibilmente provata. I suoi capelli sono sparsi e spettinati. &Egrave; stanca e avvilita, me ne rendo conto.</p>
<p class="western" lang="it-IT">&ldquo;Ho avuto ordine di riportarla a casa. Se vuole seguirmi..&rdquo;</p>
<p class="western" lang="it-IT">Mi risponde, debolmente.</p>
<p class="western" lang="it-IT">&ldquo;Dovrei rivestirmi, prima. Non ho intenzione di andarmene cos&igrave;, in queste condizioni.&rdquo;</p>
<p class="western" lang="it-IT">Le sorrido.</p>
<p class="western" lang="it-IT">&ldquo;Ovviamente, non le sto chiedendo questo. La sto solo invitando a sbrigarsi. Se vuole esco un attimo, ma faccia in fretta.&rdquo;</p>
<p class="western" lang="it-IT">Annuisce e si alza per raccogliere i suoi indumenti. Mi dispiace quasi utilizzare il contenuto della mia tasca sinistra. Ma non posso fare altrimenti. Non ho alternative, in fondo. Devo agire ora, mentre tenta di indossare gli slip e ha le mani impegnate. Il filo di nylon scorre attorno al suo collo. Non ha nemmeno il tempo di gridare. La signorina canta, canta sotto la doccia. Note allegre che sovrastano i mugolii, i gemiti soffocati della mia vittima. L'agonia dura solo una decina di secondi, un tempo sufficiente a farle raggiungere i pascoli del cielo. Cade a peso morto per terra. Avvicino le dita al suo polso.</p>
<p class="western" lang="it-IT">Battito assente.</p>
<p class="western" lang="it-IT">Raccolgo le sue cose, raccolgo il suo corpo e lo porto con me, in garage. Nessuno deve sapere. La notizia non si deve diffondere. Altrimenti la signorina... no! Non voglio nemmeno pensarci. I giornali scandalistici... sarebbe la rovina. Pura e semplice rovina. Sarebbe morta per la societ&agrave;. Niente pi&ugrave; feste, niente pi&ugrave; eventi mondani, nessuna circostanza in cui il buon maggiordomo possa mettersi in mostra, cercare un nuovo principale, pensando a come affrancarsi da quello vecchio.</p>
<p class="western" lang="it-IT">Ed &egrave; un rischio che non intendo correre.</p>
<p class="western" lang="it-IT">Per questo sono costretto ad agire cos&igrave;.</p>
<p class="western" lang="it-IT">Altrimenti sarei finito.</p>
<p class="western" lang="it-IT">Da tempo.</p>
<p class="western" lang="it-IT">Apro il bagagliaio e sistemo il cadavere. Ripongo accuratamente i vestiti accanto a lei. Chiudo tutto a chiave, poi salgo al posto di guida. Accendo il motore della mia macchina, la dirigo verso la vecchia discarica dismessa. Se non altro, il suo corpo sar&agrave; in buona compagnia. Ci sono almeno altre dieci ragazze sepolte l&agrave; sotto. Tutte le precedenti amanti della signorina. Dovevo trovare un posto per donare loro l'eterno riposo.</p>
<p class="western" lang="it-IT">Uno vale l'altro, in fondo.</p>
<p class="western" lang="it-IT">Ma quella discarica ha un che di perfetto.</p>
<p class="western" lang="it-IT">Nessuno ci va pi&ugrave; da tempo, nemmeno per controllare, nemmeno i barboni.</p>
<p class="western" lang="it-IT">Da almeno dieci anni nessuno ha pi&ugrave; posto piede tra le sue colonne di plastica pressata e carta macilenta, nessuno.</p>
<p class="western" lang="it-IT">Nessuno tranne me.</p>
<p class="western" lang="it-IT" >&nbsp;</p>
<h3 class="western" lang="it-IT">VI.</h3>
<p class="western" lang="it-IT" >&nbsp;</p>
<p class="western" lang="it-IT">Il fuoco scintilla in modo sinistro nelle tenebre che mi avvolgono. Sono solo. Solo, assieme ad un corpo nudo, avvolto in un sacco di plastica. Prima di chiuderlo, lo osservo ancora una volta. Sembra che stia dormendo, rannicchiata su se stessa, come nell'utero di una madre. Chiudo i legacci e incomincio a scavare nel mucchio di rifiuti, in modo da creare un tumulo improvvisato. &Egrave; un lavoraccio, ma qualcuno deve pur farlo. E un buon maggiordomo deve essere in grado di adattarsi ad ogni circostanza.</p>
<p class="western" lang="it-IT">Quando la buca &egrave; pronta, getto il sacco al suo interno, poi la ricopro, con rapide palate di sacchetti neri e bottiglie. Dopo mezz'ora, posso asciugarmi la fronte dal sudore ed osservare compiaciuto l'esito positivo delle mie fatiche. Non c'&egrave; differenza. Nessuno potrebbe rendersi conto della presenza di qualcosa, l&agrave; sotto. Non un rigonfiamento, non una balla compressa fuori posto.</p>
<p class="western" lang="it-IT">Il fuoco alimentato dagli abiti della ragazza ormai &egrave; in procinto di spegnersi.</p>
<p class="western" lang="it-IT">Ha fatto il suo dovere.</p>
<p class="western" lang="it-IT">Bruciando tutto.</p>
<p class="western" lang="it-IT">Portafogli, documenti, soldi, collanine. Il cellulare no, me ne sono sbarazzato prima. Prima di portarla alla villa, intendo. Non potevo correre il rischio di essere localizzato dai ripetitori. Estinguo gli ultimi barlumi di luce rossastra e raggiungo nuovamente la mia macchina. La signorina non sa nulla. Non deve sapere nulla. Altrimenti, mi impedir&agrave; di farlo, svuoter&agrave; il sacco. La conosco. &Egrave; candida, innocente. Non sopravviverebbe al peso di un eccidio di queste proporzioni. Ben undici vittime sulle spalle.</p>
<p class="western" lang="it-IT">No, si suiciderebbe.</p>
<p class="western" lang="it-IT">Poco ma sicuro.</p>
<p class="western" lang="it-IT">Accendo il motore. Ingrano la marcia.</p>
<p class="western" lang="it-IT">Certo, forse sarebbe stato pi&ugrave; furbo pagarle per non rivelare nulla, ma il rischio di ricatti sarebbe stato altissimo. E non potevo permettere che la signorina scoprisse i miei metodi cos&igrave; poco ortodossi.</p>
<p class="western" lang="it-IT">Imbocco la strada principale. Svolto a destra, poi proseguo dritto.</p>
<p class="western" lang="it-IT">Ho mai provato orrore per i miei gesti? Per le mie azioni? No, sarei un ipocrita se dicessi il contrario. Tutto programmato ad un unico fine, quello di perseguire il mio bene personale, a ben vedere. A dispetto di quello del padrone? Forse s&igrave;.</p>
<p class="western" lang="it-IT">E questo &egrave; un male.</p>
<p class="western" lang="it-IT">Non rientra nei compiti del maggiordomo.</p>
<p class="western" lang="it-IT">No, proprio no.</p>
<p class="western" lang="it-IT">C'&egrave; qualcosa di macabro in tutto questa. Una contraddizione evidente. Sono forse venuto meno alla mia etica, ai miei doveri?</p>
<p class="western" lang="it-IT">Spingo sull'acceleratore. Voglio raggiungere la villa il prima possibile.</p>
<p class="western" lang="it-IT">Prima o poi, potrei rendere pubblico tutto. E cambiare padrone. Magari simulando un suo suicidio. S&igrave;, potrei farlo davvero.</p>
<p class="western" lang="it-IT">Tanto, dodici o tredici omicidi... no, non fa pi&ugrave; differenza, ormai.</p>
<p class="western" lang="it-IT">Chiudo gli occhi per fissare questo pensiero.</p>
<p class="western" lang="it-IT">Cos&igrave; non mi accorgo del camion in arrivo. E, poco dopo, sono in aria, assieme alla mia macchina, sorvolando la scogliera.</p>
<p class="western" lang="it-IT">Curioso, &egrave; dove sono morti i miei precedenti padroni.</p>
<p class="western" lang="it-IT">Che coincidenza.</p>
<p class="western" lang="it-IT">Vedo l'acqua avvicinarsi, il mare sempre pi&ugrave; nitido, nel suo moto ondoso, delirante, continuo.</p>
<p class="western" lang="it-IT">Ripenso ancora una volta alla signorina, alla sua innocenza, alla sua gioia di vivere, penso ai suoi occhi azzurri, al suo sorriso, al suo corpo nudo, cos&igrave; delicato, perfetto, decorato da bei capelli neri sciolti e lunghi, sinuoso e provocante.</p>
<p class="western" lang="it-IT">Peccato non averne approfittato.</p>
<p class="western" lang="it-IT" >&nbsp;</p>
<h2 class="western" lang="it-IT"><b>&Alpha;&lambda;&epsilon;&theta;&epsilon;&iota;&alpha;</b><b> </b><b>(verit&agrave; rivelata)</b></h2>
<p class="western" lang="it-IT">&ldquo;Spero che la spiegazione si stata di suo gradimento, signorina. Non penso di poter essere pi&ugrave; esaustivo.&rdquo;</p>
<p class="western" lang="it-IT">&ldquo;Tu hai fatto tutto questo?&rdquo;</p>
<p class="western" lang="it-IT">&ldquo;Per lei. Solo per lei. Mi sembrava di avergliene gi&agrave; parlato.&rdquo;</p>
<p class="western" lang="it-IT">&ldquo;Allora &egrave; tutto vero.&rdquo;</p>
<p class="western" lang="it-IT">La signorina chin&ograve; il capo.</p>
<p class="western" lang="it-IT">&ldquo;Sai, avevo letto alcuni verbali sul caso, ma non credevo che... non riuscivo a credere che tu... che tu potessi...&rdquo;</p>
<p class="western" lang="it-IT">Francesco le sfior&ograve; delicatamente le spalle.</p>
<p class="western" lang="it-IT">&ldquo;Per lei. Solo per lei.&rdquo;</p>
<p class="western" lang="it-IT">La ragazza non riusc&igrave; a trattenere le lacrime.</p>
<p class="western" lang="it-IT">&ldquo;Maledetto bastardo! Io... io mi fidavo di te! Credevo... ho sempre creduto... che le avessi uccise solo per proteggermi! Per proteggermi, capisci? Anche se non te lo avevo chiesto! A me non ne sarebbe importato nulla...&rdquo;</p>
<p class="western" lang="it-IT">&ldquo;Ma non &egrave; ci&ograve; che ho fatto, signorina?&rdquo;</p>
<p class="western" lang="it-IT">&ldquo;No, tu hai pensato solo al tuo bene personale! Non volevi essere al centro di uno scandalo! Hai... hai preferito <em>eliminare le prove</em> della mia diversit&agrave;... solo per metterti in mostra alle feste, trovare un nuovo padrone! Hai addirittura pensato di stuprarmi, di uccidermi! Sei... sei solo un pervertito, Francesco. Solo un lurido pervertito!&rdquo;</p>
<p class="western" lang="it-IT">&ldquo;Mi rincresce sentirle pronunciare queste parole, signorina. &Egrave; altres&igrave; vero che non ho potuto godere appieno della sua compagnia. Il suo umile servo &egrave; al suo servizio per soddisfare i suoi pi&ugrave; reconditi, nascosti e osceni desideri.&rdquo;</p>
<p class="western" lang="it-IT">&ldquo;Io non ho desideri del genere da soddisfare.&rdquo;</p>
<p class="western" lang="it-IT">&ldquo;Signorina, evidentemente lei non &egrave; avvezza a riconoscere le trappole della lingua italiana. Un peccato, un vero peccato. Mi permetta di fornirle qualche utile delucidazione. Quando ho detto<em> i suoi desideri </em>non mi riferivo ai desideri <em>della signorina</em>, ma a quelli <em>dell'umile servo</em>. I miei, per intenderci. E sa qual &egrave; il desiderio a cui non posso sottrarmi?&rdquo;</p>
<p class="western" lang="it-IT">La ragazza impallid&igrave;.</p>
<p class="western" lang="it-IT">&ldquo;:..ti prego, non farlo!&rdquo;</p>
<p class="western" lang="it-IT">&ldquo;Non sa quanto vorrei approfittare di questo corpo perfetto, signorina, lei proprio non lo sa. Non pu&ograve; saperlo, non pu&ograve; immaginarlo...&rdquo;</p>
<p class="western" lang="it-IT">Le rivolse la schiena.</p>
<p class="western" lang="it-IT">&ldquo;...no, &egrave; inconcepibile che un essere umano riesca anche solo lontanamente a comprendere i veri sentimenti di un suo pari. Io l'ho bramata, l'ho bramata per anni, senza poter dar seguito alle mie pulsioni. Per quale motivo poi, se non l'etica professionale? Un'etica che ho fatto mia, che ho rispettato fino in fondo...&rdquo;</p>
<p class="western" lang="it-IT">La fiss&ograve; negli occhi.</p>
<p class="western" lang="it-IT">&ldquo;Sa? La morte &egrave; un ottimo modo per rescindere un contratto, per liberarsi di certe sovrastrutture. Grazie al mio decesso, il mio obbligo di servit&ugrave; &egrave; stato assolto, cos&igrave; come il mio preciso dovere di rifarmi all'etica servile. Non le devo pi&ugrave; alcun rispetto, signorina.&rdquo;</p>
<p class="western" lang="it-IT">Avvicin&ograve; la sua bocca all'orecchio destro della ragazza. La sua voce divenne poco pi&ugrave; di un sussurro.</p>
<p class="western" lang="it-IT">&ldquo;Ma non sar&ograve; cos&igrave; crudele da violarla, non in questo momento. Mancano solo due giorni al suo compleanno, signorina. Lo festeggeremo assieme, nel modo migliore possibile. Lasceremo questa valle di lacrime e ci riuniremo alla matrice di realt&agrave;, torneremo informazione indistinta nel campo della natura. Riesce ad immaginare un finale pi&ugrave; romantico? Una volta soddisfatto il mio ultimo e pi&ugrave; forte desiderio, verr&agrave; meno la mia ragione di esistere. Solo allora sar&ograve; in pace con me stesso, non prima. Lei non pu&ograve; immaginare, signorina... avere ci&ograve; che voglio, ma non ci&ograve; che desidero. Soddisfare un desiderio sarebbe stato letale per il mio <em>io</em>, un'affermazione della mia antica personalit&agrave;, una violazione di massima entit&agrave;! Il mio tempo vitale si sarebbe ridotto a zero, solo per una disattenzione! Il principio di indeterminazione, ricorda? Pi&ugrave; l'anomalia &egrave; estesa, meno tempo ha per esprimersi!&rdquo;</p>
<p class="western" lang="it-IT">Si interruppe per un istante, accarezz&ograve; la guancia della ragazza.</p>
<p class="western" lang="it-IT">&ldquo;Non potevo permetterlo, mi sono dovuto... trattenere. Limitarmi a cercare degli svaghi, dei passatempi... dei palliativi. Effetto placebo, capisce? Le ragazze, le giovani che sono sdraiate mollemente sui miei divani, cosa pensa che rappresentino? Cosa, se non la mia necessit&agrave; di avvicinarmi &ndash; almeno in parte &ndash; alla mia realizzazione?!&rdquo;</p>
<p class="western" lang="it-IT">Si lecc&ograve; le labbra con un movimento repentino.</p>
<p class="western" lang="it-IT">&ldquo;Certo, devo ammettere che un minimo di piacere l'ho provato, seduto in mezzo a fanciulle degne di Afrodite, dotate di una bellezza paragonabile a quella di seducenti divinit&agrave; nordiche, asgardiane. Una bellezza &ndash; ahim&egrave; &ndash; solo esteriore. Dentro erano vili, luride arpie crudeli, votate alla distruzione del prossimo. Come potevo rimanere indifferente ad un tale contrasto, io che vivo di contrasti?&rdquo;</p>
<p class="western" lang="it-IT">Alz&ograve; le braccia al cielo, in un delirio di onnipotenza.</p>
<p class="western" lang="it-IT">&ldquo;S&igrave;! Io sono morto ma sono ritornato! Ho sempre servito la mia famiglia, ma ho ucciso i suoi genitori! Ho commesso ogni sorta di crimine per compiacere una padrona che avrei voluto fosse solo mia! Non c'&egrave; nulla di pi&ugrave; bello, di pi&ugrave; interessante dei contrasti, mi creda!&rdquo;</p>
<p class="western" lang="it-IT">Le accarezz&ograve; nuovamente la guancia con la mano destra.</p>
<p class="western" lang="it-IT">&ldquo;No, &egrave; una bugia. Effettivamente c'&egrave; qualcosa di pi&ugrave; interessante, di pi&ugrave; appagante, signorina.&rdquo;</p>
<p class="western" lang="it-IT">La sua lingua si contorse, lucidando l'arcata dentale superiore.</p>
<p class="western" lang="it-IT">&ldquo;Lei.&rdquo;</p>
<p class="western" lang="it-IT">Rise divertito, poi si allontan&ograve;, lasciandola sola.</p>
<p class="western" lang="it-IT">La signorina chin&ograve; il capo, sconsolata. Era nelle grinfie di un folle, di uno zombie pazzo, fuori di testa, con manie di protagonismo ed evidenti disfunzioni mentali. Un folle che per anni era stato la sua unica ancora di salvezza, il suo unico contatto col mondo. Chiuse gli occhi, cercando conforto nelle tenebre, nel nero assoluto di un sonno oppiaceo.</p>
<p class="western" lang="it-IT">Invano.</p>
<p class="western" lang="it-IT">Una clessidra, un'enorme clessidra, alta quanto un edificio di diversi piani. La sabbia scorreva in continuazione, senza pretese, con lentezza inesorabile, transitando da un cono all'altro, in un'unica direzione. Un uomo era seduto sul coperchio superiore, lo sguardo fisso nel vuoto.</p>
<p class="western" lang="it-IT"><em>Chi sei? </em></p>
<p class="western" lang="it-IT">Nessuno.</p>
<p class="western" lang="it-IT"><em>Qualcuno dovrai pur essere. Ti vedo. </em></p>
<p class="western" lang="it-IT">I sensi ingannano. Tu stai osservando un corpo e gli stai associando la mia voce. Non &egrave; detto che rappresentino lo stesso ente.</p>
<p class="western" lang="it-IT"><em>Chi sei? </em></p>
<p class="western" lang="it-IT">Non sono. Tutto qui.</p>
<p class="western" lang="it-IT">La figura si alz&ograve; dal suo scomodo giaciglio e si mise ad osservare il cielo. Attorno a lui, decine, centinaia di palazzi moderni si stagliavano imponenti, maestosi grattacieli frutto della fatica e del lavoro dell'uomo.</p>
<p class="western" lang="it-IT"><em>Cosa guardi? </em></p>
<p class="western" lang="it-IT">Io non guardo. Non ci sono. Semplicemente, non sono io.</p>
<p class="western" lang="it-IT"><em>Allora chi sei? </em></p>
<p class="western" lang="it-IT">Io non sono colui che &egrave;.</p>
<p class="western" lang="it-IT"><em>Cio&egrave;? </em></p>
<p class="western" lang="it-IT">&Egrave; solo un modo difficile per dire che non sono un Dio. E non sono nemmeno un maschio.</p>
<p class="western" lang="it-IT"><em>Quindi non sei colui che &egrave;, ma colei che &egrave;. </em></p>
<p class="western" lang="it-IT">Pi&ugrave; o meno. Per esserci, ci sono.</p>
<p class="western" lang="it-IT"><em>Prima hai detto che non sei.</em></p>
<p class="western" lang="it-IT">Non ero. Ora sono.</p>
<p class="western" lang="it-IT"><em>Ma chi? Se sei, devi pur essere qualcuno. </em></p>
<p class="western" lang="it-IT">Chi &egrave; il tizio sulla clessidra?</p>
<p class="western" lang="it-IT"><em>Non lo so, non l'ho mai visto.</em></p>
<p class="western" lang="it-IT">Neppure io. Sai, dev'essere una figura simbolica. Indica qualcosa.</p>
<p class="western" lang="it-IT">Ma cosa?</p>
<p class="western" lang="it-IT"><em>Non lo so, non mi &egrave; dato saperlo. </em></p>
<p class="western" lang="it-IT">L'uomo osservando il cielo, rapito dalla bellezza delle stelle, avanza di un passo, un altro, un altro ancora. Non si accorge del precipizio, della fine del coperchio.</p>
<p class="western" lang="it-IT"><em>Fermalo! Cos&igrave; cadr&agrave;! </em></p>
<p class="western" lang="it-IT">Sono una spettatrice. Non posso intervenire.</p>
<p class="western" lang="it-IT">L'uomo se ne accorge in tempo, si ferma. La sabbia si blocca, smette di scorrere. Una nuova figura, una ragazza. Ha i capelli neri, gli occhi azzurri. Vestita di bianco.</p>
<p class="western" lang="it-IT"><em>Quella sono io. </em></p>
<p class="western" lang="it-IT">Lieta di sentirtelo dire. Sei molto bella.</p>
<p class="western" lang="it-IT"><em>Grazie.</em></p>
<p class="western" lang="it-IT">L'uomo si volta verso di lei, tenta di abbracciarla. La ragazza lo evita, gli indica il soffitto, il cielo. Lui si distrae, rivolge lo sguardo all'infinito, suo oscuro desiderio immorale. La ragazza lo spinge. La sabbia ricomincia a scorrere, impetuosa, inarrestabile. L'uomo vacilla, perde l'equilibrio.</p>
<p class="western" lang="it-IT">Cade, cadeeee!</p>
<p class="western" lang="it-IT">Un vortice di sabbia, sempre pi&ugrave; rapido e tumultuoso. La clessidra si svuota, si svuota a velocit&agrave; folle. L'uomo perde pezzi, si disgrega in frammenti neri come la pece, tende la mano verso la ragazza, il braccio si allunga, afferra il collo, cerca di trascinarla con s&eacute;. L'ultimo granello libera l'immenso cono superiore. L'uomo esplode in mille schegge annerite, schegge di morte, si polverizzano, liberano farfalle di luce, che rivestono la ragazza la proteggono. Lei brilla con loro, diventa un tutt'uno con la luce. E brilla, brilla nel cielo notturno come una nuova stella. E nella sua luce, la visione sfuma, si trasforma in una chiazza bianca indistinta.</p>
<p class="western" lang="it-IT">Luce, luce, solo luce.</p>
<p class="western" lang="it-IT"><em>Cosa succede? Non vedo pi&ugrave; nulla. </em></p>
<p class="western" lang="it-IT">Titoli di coda: attori, regista, scenografo... &egrave; tutto qui. Puoi svegliarti, se vuoi.</p>
<p class="western" lang="it-IT"><em>Era un sogno?</em></p>
<p class="western" lang="it-IT">Qualcosa del genere, s&igrave;.</p>
<p class="western" lang="it-IT"><em>Come ho fatto ad addormentarmi cos&igrave; in fretta? </em></p>
<p class="western" lang="it-IT">Non lo so, ma non &egrave; un problema. L'importante &egrave; che tu l'abbia fatto.</p>
<p class="western" lang="it-IT"><em>E cosa significa? Avr&agrave; pure un suo significato? </em></p>
<p class="western" lang="it-IT">Certo che ce l'ha. Io l'ho capito.</p>
<p class="western" lang="it-IT"><em>Allora raccontamelo! </em></p>
<p class="western" lang="it-IT">Spiacente, anteprima finita. Prossimamente al cinema...</p>
<p class="western" lang="it-IT">La signorina riapr&igrave; gli occhi. L'esperienza onirica era terminata all'improvviso, cos&igrave; come la voce, scomparsa nel nulla. Una voce calda, familiare.</p>
<p class="western" lang="it-IT">&ldquo;Chi sei? Rispondimi, ti prego.&rdquo;</p>
<p class="western" lang="it-IT">Silenzio, un silenzio di tomba, rotto soltanto dai lievi respiri delle giovani incoscienti. Un silenzio pesante. Era di nuovo sola, sola con se stessa.</p>
<p class="western" lang="it-IT">&ldquo;Sei qui da qualche parte, vero?&rdquo;</p>
<p class="western" lang="it-IT">Il sibilo del vento, lo scroscio della pioggia, il fruscio degli alberi. Risposte prive di significato. Chin&ograve; il capo, doveva arrendersi all'evidenza.</p>
<p class="western" lang="it-IT"><em>Il sogno, il sogno... che significato poteva avere? Io quell'uomo non lo conoscevo. Non aveva volto, era immerso nelle tenebre. La ragazza ero io, poco ma sicuro. E la voce? Chi era la voce? Non mi era nuova, l'ho gi&agrave; sentita. Ma dove e quando? Potrei rifletterci un attimo, tanto non &egrave; che posso fare molto altro. Francesco mi ha legata stretta alla sedia, non riesco a muovermi in nessun modo. </em></p>
<p class="western" lang="it-IT">Torn&ograve; bruscamente alla realt&agrave;. Francesco l'aveva rapita e legata, per <em>approfittare della sua compagnia. </em>Entro due giorni, l'avrebbe violentata e uccisa.</p>
<p class="western" lang="it-IT">Rabbrivid&igrave;. Fino a quel momento non se n'era quasi resa conto, c'era la sua vita in gioco. Trem&ograve; come una foglia, senza riuscire a controllarsi.</p>
<p class="western" lang="it-IT">Due giorni.</p>
<p class="western" lang="it-IT">Quarantotto ore.</p>
<p class="western" lang="it-IT">Era quello il tempo che le restava da vivere? Scosse la testa, disperata.</p>
<p class="western" lang="it-IT"><em>&Egrave; orribile! So con precisione quando e come morir&ograve;... e non posso fare nulla per evitarlo! </em></p>
<p class="western" lang="it-IT">Un urlo di terrore, a pieni polmoni.</p>
<p class="western" lang="it-IT">&ldquo;Non voglio morire... non... non adesso, non cos&igrave;! Non cos&igrave;!&rdquo;</p>
<p class="western" lang="it-IT">Un pensiero vagante distrusse la sua attenzione. La voce.</p>
<p class="western" lang="it-IT">La voce. Ora ricordava dove l'aveva sentita. L'aveva riconosciuta.</p>
<p class="western" lang="it-IT">Quella stessa voce le aveva parlato, parlato a lungo, quella notte.</p>
<p class="western" lang="it-IT"><em>Sai, &egrave; come se io potessi vedere una clessidra, hai presente? Una di quelle giganti, quelle in cui scorre la sabbia. Ecco, io la vedo scorrere a velocit&agrave; diverse, a seconda di come mi comporto. Stasera l'ho vista fermarsi, sai? Tutto grazie a te. Io non avrei mai avuto il coraggio di... va beh, lo capisci da sola. Il mio io si sarebbe rifiutato, non &egrave; un comportamento tipico della mia personalit&agrave;. In questo modo, ho diminuito il livello di violazione della realt&agrave;, l'ho quasi annullato, rinunciando ancora ad una parte di me, ad un'inibizione intrinseca. Stasera, mi hai allungato la vita di qualche giorno &ndash; o addirittura di qualche settimana. Non trover&ograve; mai parole sufficienti a ringraziarti.</em></p>
<p class="western" lang="it-IT">Rimase in silenzio a contemplare quelle parole. Ricordarsele con quella precisione era particolarmente improbabile, ma era come se qualcuno gliele avesse incise nella mente. Quand'&egrave; che Eva le aveva pronunciate? Subito prima di addormentarsi accanto a lei?</p>
<p class="western" lang="it-IT"><em>S&igrave;, ne sono certa. </em></p>
<p class="western" lang="it-IT">La clessidra, la clessidra... quella del sogno?</p>
<p class="western" lang="it-IT"><em>Ma no, non ha senso! </em></p>
<p class="western" lang="it-IT">La clessidra indicava forse Eva? O qualcun altro? Frug&ograve; nei cassetti della memoria, alla ricerca di nuovi dettagli. Eva le aveva parlato a lungo, quella notte, quell'interminabile, bellissima notte. Le aveva raccontato molto di se stessa, della sua vita, dei suoi hobby. Aveva accennato qualcosa riguardo alla sua morte. S&igrave;, perch&eacute; Eva era morta, in un incidente. Aveva riso, a quelle parole. Non poteva non ridere, in effetti.</p>
<p class="western" lang="it-IT"><em>I morti non fanno l'amore cos&igrave; bene</em>.</p>
<p class="western" lang="it-IT">Poi l'aveva baciata, ed Eva aveva smesso di parlare. Sul momento non aveva dato alcun peso a quell'affermazione, ma adesso... in fondo, un <em>ritornato </em>lo aveva gi&agrave; incontrato. Credere che anche lei lo fosse, non le sarebbe costato nulla. Una volta che vedi tornare un uomo dall'Inferno, qualunque altro avvenimento diventa plausibile.</p>
<p class="western" lang="it-IT"><em>Okay, partiamo dall'idea che Eva sia morta. Per me cosa cambierebbe? Forse sarei una necrofila. </em></p>
<p class="western" lang="it-IT">Un conato di vomito.</p>
<p class="western" lang="it-IT"><em>Lasciamo perdere, forse &egrave; meglio. Non ha senso sprecare tempo a speculare sulla sua vera natura, &egrave; meglio che mi concentri sulla situazione corrente. Sono imprigionata in una baracca, senza possibilit&agrave; di muovermi. Il mio aguzzino &egrave; di l&agrave; e si prepara a farmi la festa. Cos'altro potrebbe succedere?</em></p>
<p class="western" lang="it-IT">Un esplosione fortissima. Uno specchio salta in aria, schegge di vetro a ventaglio.</p>
<p class="western" lang="it-IT">Un altro scoppio.</p>
<p class="western" lang="it-IT">Frammenti vaganti, lame acuminate in ogni direzione.</p>
<p class="western" lang="it-IT">Un grido, un grido di terrore.</p>
<p class="western" lang="it-IT">Le frecce scintillanti la feriscono alle braccia, alle gambe, sulla guancia destra, strappano il vestito in pi&ugrave; punti, lasciando spazio ad aloni vermigli, densi e liquidi.</p>
<p class="western" lang="it-IT">Proiettili in volo, spari imprecisi, scintille ovunque.</p>
<p class="western" lang="it-IT">&ldquo;Fermati, ti supplico! Non uccidermi! Non ancora!&rdquo;</p>
<p class="western" lang="it-IT">Urla, non sue questa volta. La voce di Francesco. Grida di rabbia, di stupore, di dolore. La porta della stanza si apre, Francesco ringhia, sbraita come una bestia ferita. La marsina nera macchiata di rosso, all'altezza del cuore, dei polmoni. Chiude il lucchetto, sposta un divano, lo spinge contro il pesante uscio di legno. Un ghigno demoniaco sul suo volto.</p>
<p class="western" lang="it-IT">&ldquo;Non si preoccupi per me, <em>sssss</em>ignorina. Chi &egrave; gi&agrave; morto non pu&ograve; trapa<em>ssss</em>are.&rdquo;</p>
<p class="western" lang="it-IT">Sibil&ograve; come un serpente, leccandosi le labbra con la lingua biforcuta. Le pupille strette, due fessure su iridi nere come la pece.</p>
<p class="western" lang="it-IT">&ldquo;A quanto pare, hanno <em>ssss</em>coperto le mie innocenti marachelle, sono ri<em>ssss</em>aliti a me. Intelligenti, forse troppo. Credevo che non mi avrebbero mai trovato, le telecamere non regi<em>ssss</em>trano la mia immagine. Pazienza, signorina, pazienza. Attender&ograve; con lei il momento adatto a con<em>ssss</em>umare il mio tran<em>ssss</em>iente re<em>ssss</em>iduo.&rdquo;</p>
<p class="western" lang="it-IT">Una stretta al cuore.</p>
<p class="western" lang="it-IT">&ldquo;Non mi avevi promesso... che avresti atteso fino al mio compleanno?&rdquo;</p>
<p class="western" lang="it-IT">Voci concitate dall'altra parte del muro.</p>
<p class="western" lang="it-IT">&ldquo;Voi tre portate vie le ragazze, svelti! Gli altri con me! Si &egrave; barricato di l&agrave;, non dovrebbe avere altri ostaggi! Voi andate. Prover&ograve; a trattare con lui.&rdquo;</p>
<p class="western" lang="it-IT">Francesco si volt&ograve; verso la fonte delle voci, senza curarsi della domanda rivoltagli.</p>
<p class="western" lang="it-IT">&ldquo;Bene, bene! Ora i giochi si fanno un poco pi&ugrave; interessanti.&rdquo;</p>
<p class="western" lang="it-IT">La sua lingua era tornata normale, le pupille della larghezza giusta.</p>
<p class="western" lang="it-IT">&ldquo;Rispondimi, Francesco! Avevi detto che...&rdquo;</p>
<p class="western" lang="it-IT">&ldquo;So cosa ho detto, signorina. Non intendo venir meno alla parola data.&rdquo;</p>
<p class="western" lang="it-IT">La ragazza si tranquillizz&ograve;. Forse aveva ancora una possibilit&agrave; di sopravvivenza. Se i poliziotti &ndash; non aveva dubitato neppure per un attimo che lo fossero &ndash; avessero arrestato Francesco...</p>
<p class="western" lang="it-IT">&ldquo;No, non intendo venir meno alla parola data, signorina.... ma sa, forse calcoliamo il tempo in modo diverso.&rdquo;</p>
<p class="western" lang="it-IT">Sgran&ograve; gli occhi.</p>
<p class="western" lang="it-IT">&ldquo;Cosa vuoi dire?&rdquo;</p>
<p class="western" lang="it-IT">&ldquo;Fra poco meno di un'ora, raggiunger&ograve; la matrice di realt&agrave; con lei.&rdquo;</p>
<p class="western" lang="it-IT">&ldquo;Oggi... oggi non &egrave; il mio compleanno!&rdquo;</p>
<p class="western" lang="it-IT">&ldquo;Signorina, signorina... ancora con queste affermazioni? Quando le ho detto che non l'avrei toccata fino a quando non avesse compiuto ventun anni di et&agrave;... non ho specificato su quale calendario andasse calcolato.&rdquo;</p>
<p class="western" lang="it-IT">Estrasse un libretto nero dalla tasca dell'abito scuro, lo apr&igrave;, strapp&ograve; una pagina, il viso contratto in un ghigno demoniaco.</p>
<p class="western" lang="it-IT">&ldquo;Ieri era il tredici marzo, corretto? Se facciamo fede a questa agenda, che giorno viene dopo il tredici? Su, non &egrave; difficile...&rdquo;</p>
<p class="western" lang="it-IT">&ldquo;No, un momento... non vorrai...&rdquo;</p>
<p class="western" lang="it-IT">&ldquo;Stando alla prove test&eacute; mostrate, con riguardo alla data del suo compleanno...&rdquo;</p>
<p class="western" lang="it-IT">Si lecc&ograve; le labbra avidamente.</p>
<p class="western" lang="it-IT">&ldquo;...non potr&agrave; esimersi dal constatare che quel giorno &egrave; oggi.</p>
<p class="western" lang="it-IT">Auguri, signorina!&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Il Paradiso Neg</b>ozi<b>ato</b></h2>
<p class="western" lang="it-IT">Era stato particolarmente semplice scassinare la porta, una volta di fronte alla serratura. Cosa ci vuole? Basta un po' di polso fermo, un pungolo di metallo e un minimo di esperienza. Il problema era stato avvicinarsi: le mine avevano reso l'intera questione un po' pi&ugrave; complicata &ndash; ma solo un minimo. Nulla che non si potesse affrontare con un minimo di incoscienza.</p>
<p class="western" lang="it-IT">Com'era andata poi?</p>
<p class="western" lang="it-IT">Ah, s&igrave;. Una volta l&igrave;, erano entrati dentro lo stabile e si erano trovati di fronte un uomo, abbastanza giovane, vestito di nero.</p>
<p class="western" lang="it-IT">Buffo, sembrava un maggiordomo.</p>
<p class="western" lang="it-IT">Camicia bianca, giacca nera, pantaloni neri, cravatta nera, scarpe lucide. Capelli neri, lisci, capelli che cadevano a ciuffi sugli occhi, scuri anche quelli. Sembrava essersi sorpreso, alla loro vista. Aveva afferrato qualcosa di simile ad una pistola e gliel'aveva puntata contro.</p>
<p class="western" lang="it-IT">Troppo lento.</p>
<p class="western" lang="it-IT">Sei spari, uno alla mano, due a vuoto &ndash; avevano rotto degli specchi in un'altra stanza, uno al cuore, uno al polmone destro, uno alla gamba sinistra. La mira non &egrave; troppo problematica, se ti trovi a distanza ravvicinata.</p>
<p class="western" lang="it-IT">L'uomo aveva gridato &ndash; chi non lo avrebbe fatto? &ndash; ma non era morto, proprio per niente. Era fuggito ridendo come un pazzo e si era barricato dietro una pesante porta di legno.</p>
<p class="western" lang="it-IT">Una veloce occhiata aveva rivelato la vera natura di quella catapecchia: una prigione. Ragazze, completamente nude, sdraiate su divani, sedie e lettini, sguardi assenti, movimenti lenti e molli. Respiravano ritmicamente, senza accorgersi di ci&ograve; che stava succedendo tutto attorno a loro. Non ci voleva pi&ugrave; di un occhio per rendersi conto che si trattava delle giovani scomparse.</p>
<p class="western" lang="it-IT"><em>Centro</em>.</p>
<p class="western" lang="it-IT">Le aveva contate, erano undici, come previsto.</p>
<p class="western" lang="it-IT"><em>Bene, non ha pi&ugrave; ostaggi. </em></p>
<p class="western" lang="it-IT">Cos'altro fare? Be', ordinare ad un paio di agenti di prenderle e portarle in salvo, fuori da quell'incubo, seguendo le tracce fosforescenti lasciate dalle sue scarpe sul percorso sicuro. La voce aveva ragione, dopotutto. Aveva fatto bene a fidarsi.</p>
<p class="western" lang="it-IT"><em>Il presunto colpevole si &egrave; asserragliato in un'altra stanza. Non mi resta che provare a negoziare prima di buttare gi&ugrave; tutta la baracca. </em></p>
<p class="western" lang="it-IT">Negoziare. Buona idea. Dopotutto, il rapitore non aveva altre carte da giocare. Una ragionevole resa era quanto di pi&ugrave; auspicabile per la sua salute. Nethanienko sorrise. Non c'era bisogno nemmeno del megafono, era sufficientemente vicino. Fece segno ai suoi uomini di tacere, poi inizi&ograve; a parlare, con tono tranquillo e disteso.</p>
<p class="western" lang="it-IT">&ldquo;Lascia che ti riassuma la situazione. Qui con me ci sono quattro agenti di polizia, armati. Anch'io ho una pistola, come avrai certamente notato. Mettiamola cos&igrave;, se ti arrendi senza fare troppe storie, ti portiamo all'ospedale e l&igrave; vediamo come salvarti la pelle, okay?&rdquo;</p>
<p class="western" lang="it-IT">Silenzio. Nessuna risposta. Scosse la testa.</p>
<p class="western" lang="it-IT"><em>Che l'abbiamo ammazzato? No, dai, &egrave; corso via troppo in fretta per essere morto. </em></p>
<p class="western" lang="it-IT">Sospir&ograve; rumorosamente.</p>
<p class="western" lang="it-IT">&ldquo;Ascolta, la tua posizione &egrave; grave, ma neanche troppo. Se quelle ragazze tu non le hai toccate, c'&egrave; la possibilit&agrave; che in tre anni tu sia fuori. Basta costituirsi.&rdquo;</p>
<p class="western" lang="it-IT">Una risata gelida, agghiacciante.</p>
<p class="western" lang="it-IT">&ldquo;Non le ho nemmeno sfiorate, Polifemo. Non ho violato la loro intimit&agrave;, se &egrave; questo che voleva sapere.&rdquo;</p>
<p class="western" lang="it-IT">Nethanienko strinse il pugno. Quel nomignolo non era <em>affatto</em> di suo gradimento. Cerc&ograve; di mantenere la calma, dominando i suoi sentimenti.</p>
<p class="western" lang="it-IT">&ldquo;Questo semplifica le cose. Perch&eacute; non apri quella porta e ne parliamo?&rdquo;</p>
<p class="western" lang="it-IT">&ldquo;Devo portare a termine un piacevole compito, Polifemo.&rdquo;</p>
<p class="western" lang="it-IT">&ldquo;A me risulta di no.&rdquo;</p>
<p class="western" lang="it-IT">&ldquo;Certo, certo! A lei non risultava nemmeno che il campo fosse pieno di mine. Si &egrave; divertito, a giocare con la sua vita? Se s&igrave;, devo renderle atto che ha fegato. Non molti si sarebbero affidati al caso, un plauso alla sua incoscienza. Applaudirei, se ne avessi l'occasione.&rdquo;</p>
<p class="western" lang="it-IT">&ldquo;Sei stato tu a sistemare gli ordigni?&rdquo;</p>
<p class="western" lang="it-IT">&ldquo;Precisamente.&rdquo;</p>
<p class="western" lang="it-IT">&ldquo;A che pro?&rdquo;</p>
<p class="western" lang="it-IT">&ldquo;Proteggere la mia Versailles. La mia reggia, capisce? Difendere il mio regno dagli intrusi, da chiunque potesse turbarne la quiete!&rdquo;</p>
<p class="western" lang="it-IT">&ldquo;Perch&eacute; hai rapito quelle ragazze?&rdquo;</p>
<p class="western" lang="it-IT">&ldquo;Anche se glielo dicessi, non mi crederebbe.&rdquo;</p>
<p class="western" lang="it-IT">&ldquo;Tu provaci.&rdquo;</p>
<p class="western" lang="it-IT">&ldquo;Erano un palliativo. Un placebo per placare le mie pulsioni... in attesa di trovare ci&ograve; che stavo cercando.&rdquo;</p>
<p class="western" lang="it-IT">&ldquo;E cosa cercavi?&rdquo;</p>
<p class="western" lang="it-IT">&ldquo;Non cosa, ma chi. La mia padrona, Polifemo. Solo lei.&rdquo;</p>
<p class="western" lang="it-IT">&ldquo;E l'hai trovata?&rdquo;</p>
<p class="western" lang="it-IT">&ldquo;Certo. &Egrave; qui. Con me. Ora... cosa ne dice di andarsene, agente? Mi ha interrotto nel bel mezzo dei preparativi. Sa, oggi la signorina compie gli anni. Devo festeggiarla come merita.&rdquo;</p>
<p class="western" lang="it-IT">&ldquo;Ovvero? Stai per abusare di lei?&rdquo;</p>
<p class="western" lang="it-IT">&ldquo;Che parole pesanti e prive di tatto. Devo ammetterlo, lei sa utilizzare bene il lessico a sua disposizione per ferire i sentimenti di un povero servo. Non &egrave; italiano, non &egrave; cos&igrave;? Ha un pessimo accento.&rdquo;</p>
<p class="western" lang="it-IT">&ldquo;Sono italiano quanto te. Mio padre &egrave; russo, se ti interessa, ma non divaghiamo.&rdquo;</p>
<p class="western" lang="it-IT">&ldquo;Giusto. Se ne vada. Mi lasci con la signorina. Ho atteso questo momento a lungo, troppo perch&eacute; lei lo rovini.&rdquo;</p>
<p class="western" lang="it-IT">Nethanienko rimase in silenzio per un attimo.</p>
<p class="western" lang="it-IT">&ldquo;Andrea, cosa facciamo? Non potrebbe essere un bluff?&rdquo;</p>
<p class="western" lang="it-IT">&ldquo;Se avesse davvero un ostaggio e questi venisse ucciso, sai in che grane finiamo, s&igrave;? Non possiamo lanciarci nel vuoto.&rdquo;</p>
<p class="western" lang="it-IT">&ldquo;Tu l'hai fatto, l&agrave; fuori! Hai attraversato quella maledetta trappola senza pensarci due volte!&rdquo;</p>
<p class="western" lang="it-IT">&ldquo;Vuoi dirmi cose che non so, s&igrave;? L&igrave; era diverso. La responsabilit&agrave; era mia. Alla peggio sarei saltato in aria io, tutto qui.&rdquo;</p>
<p class="western" lang="it-IT">&ldquo;Brutta gatta da pelare.&rdquo;</p>
<p class="western" lang="it-IT">&ldquo;Gi&agrave;, gi&agrave;.&rdquo;</p>
<p class="western" lang="it-IT">Francesco esult&ograve; in silenzio. Polifemo non aveva risposto, si era arreso. Ora, era tempo di festeggiare propriamente la sua prossima scomparsa dal mondo terreno. Si volt&ograve; verso la signorina, legata alla sedia.</p>
<p class="western" lang="it-IT">&ldquo;Quei grumi di sangue non le si addicono. &Egrave; un vero peccato che le schegge abbiano attraversato la sua pelle, cos&igrave; fresca e profumata.&rdquo;</p>
<p class="western" lang="it-IT">Scroll&ograve; le spalle.</p>
<p class="western" lang="it-IT">&ldquo;Pazienza. Non sono schizzinoso. Ora stia calma e lasci fare a me.&rdquo;</p>
<p class="western" lang="it-IT">La ragazza non rispose, non disse una parola, nemmeno quando le mani di Francesco iniziarono a muoversi sotto il suo abito bianco, in cerca del suo tesoro pi&ugrave; prezioso.</p>
<p class="western" lang="it-IT">Nethanienko lo interruppe bruscamente.</p>
<p class="western" lang="it-IT">&ldquo;Ascoltami, ho preso una decisione. Se mi fai sentire la voce della ragazza, continuiamo questa trattativa. Se non puoi assicurarmi che sia viva, noi sfondiamo la porta e ti piantiamo un proiettile nel cranio, okay?&rdquo;</p>
<p class="western" lang="it-IT">Francesco si alz&ograve; controvoglia e si avvicin&ograve; alla porta.</p>
<p class="western" lang="it-IT">&ldquo;Vuole sentire la sua voce? Resti fermo l&igrave; un attimo ed udir&agrave; dei graziosi gridolini di gioia.&rdquo;</p>
<p class="western" lang="it-IT">&ldquo;Voglio che sia lei a parlare, s&igrave;? Deve solo dire il suo nome. Se entro trenta secondi non avr&ograve; una risposta, smonter&ograve; questo tugurio pezzo per pezzo.&rdquo;</p>
<p class="western" lang="it-IT">Francesco scroll&ograve; le spalle con calma.</p>
<p class="western" lang="it-IT">&ldquo;Non ha che da chiederlo. Avanti, signorina... riveli il suo nome a questo valoroso ed esagitato agente di polizia.&rdquo;</p>
<p class="western" lang="it-IT">Nessuna reazione. Occhi fissi verso il terreno, labbra serrate.</p>
<p class="western" lang="it-IT">&ldquo;Signorina... non mi indisponga. Risponda alla cortese domanda del qui presente tutore dell'ordine.&rdquo;</p>
<p class="western" lang="it-IT">Niente.</p>
<p class="western" lang="it-IT">&ldquo;Non faccia la difficile, la prego! Solo una parola, una parola sola ed io e lei potremo finalmente concludere ci&ograve; che &egrave; stato iniziato!&rdquo;</p>
<p class="western" lang="it-IT">&ldquo;Allora? I trenta secondi sono quasi scaduti.&rdquo;</p>
<p class="western" lang="it-IT">&ldquo;Signorina! La prego, la supplico! Se non risponde, la uccideranno e...&rdquo;</p>
<p class="western" lang="it-IT">Le pupille si assottigliarono, sino a ridursi a strutture filiformi.</p>
<p class="western" lang="it-IT">&ldquo;Un momento... non mi dir&agrave;... non mi dir&agrave; che lei mira a questo? A prendere un treno diretto per l'altro mondo? In questo modo, lei scontenterebbe il suo umile servo, privandolo di un momento desiderato cos&igrave; a lungo! Le sembra corretto, da parte sua? Le sembra corretto?!&rdquo;</p>
<p class="western" lang="it-IT">&ldquo;Dieci secondi.&rdquo;</p>
<p class="western" lang="it-IT">&ldquo;Stronza!&rdquo;</p>
<p class="western" lang="it-IT">Uno schiaffo violento sulla guancia sinistra. Osserv&ograve; il proprio guanto, inorridito.</p>
<p class="western" lang="it-IT">&ldquo;Cosa ho fatto? Oh, cosa ho fatto, signorina? Perch&eacute; la mia mano ha colpito il suo volto, cos&igrave; dolce e delicato? Non merito di essere suo tutore, signorina, non merito l'appellativo di maestro di servit&ugrave;... cosa ho fatto, signorina, cosa ho fatto?&rdquo;</p>
<p class="western" lang="it-IT">&ldquo;Cinque secondi.&rdquo;</p>
<p class="western" lang="it-IT">&ldquo;No, no! Abbia la cortesia di darmi ancora un po' di tempo. La signorina non collabora. La pregherei di concedermi ancora un minuto, un solo minuto. Non di pi&ugrave;.&rdquo;</p>
<p class="western" lang="it-IT">&ldquo;Accordato, ma se &egrave; una finta sai che te ne pentirai, s&igrave;?&rdquo;</p>
<p class="western" lang="it-IT">&ldquo;Ne ho piena consapevolezza.&rdquo;</p>
<p class="western" lang="it-IT">Chiuse gli occhi, per riorganizzare la mente. Stava per ottenere ci&ograve; che aveva sempre desiderato, ci&ograve; che aveva bramato silenziosamente per anni, era ad un passo dall'averlo... e di punto in bianco, il primo sbirro che passa riesce a mandare in pezzi i sogni di un uomo morto prematuramente, morto per aver svolto in maniera troppo zelante il suo dovere di maggiordomo.</p>
<p class="western" lang="it-IT"><em>Non posso arrendermi cos&igrave;. Vediamo cosa nasconde il buon Polifemo, nella sua mente. Il campo mi guider&agrave; da lui. </em></p>
<p class="western" lang="it-IT">Divenne un tutt'uno con la matrice di realt&agrave;, suddividendo i suoi pensieri in stringhe binarie ed intrecciandoli col mondo. Serpenti di cifre, nascosti nel terreno, nei muri, nell'aria, essenza priva di materia, involucri invisibili, diretti verso il loro bersaglio. Passarono sotto la porta, dribblarono gli agenti, si avvinghiarono alla gamba di Nethanienko, la risalirono, scivolarono sul suo tronco, si fecero strada fino alla benda, entrarono dalla cavit&agrave; destra, vuota, raggiunsero il cervello, entrarono in contatto con il suo io latente.</p>
<p class="western" lang="it-IT"><em>Andrea Nethanienko. Trentun anni. Commissario di polizia. Nato a Torino, si &egrave; trasferito in Russia, a San Pietroburgo. &Egrave; tornato indietro solo quattro anni fa, dopo la morte della sorella e... un momento, io l'ho gi&agrave; vista! Assomiglia alla ragazza che ha posseduto la signorina! &Egrave; lei, ne sono quasi sicuro, maledizione! La rossa, la strega che ha avuto ci&ograve; che volevo possedere io! Ora la ammazzo, la ammazzo di nuovo! Lo so, &egrave; gi&agrave; morta, ma la uccido, per sempre stavolta, per sempre! Per. Sempre. Punto. Virgola. A capo. S&igrave;, s&igrave; la uccido, la uccido! La rimando indietro alla matrice di realt&agrave;-ah-ah-ah! Puah! Che strano, che strano! Un morto in vita? Ma anch'io sono morto. E vivo. Anche lei? Ma no! Ma non ha sensoooo! Waaaaaaah! Calma, Francesco, calmati! Stai perdendo il controllo, il campo ti sta assimilando, sei tu che devi assimilare lui. Torna ad analizzare il tuo nemico! &Egrave; giovane, inesperto! Ne farai un boccone! Leggi bene, leggi meglio! Com'&egrave; che &egrave; diventato Polifemo? Ah, s&igrave;. Ha perso un occhio nel mio campo minato, quando... quando lo sbirro &egrave; saltato sulla mina! S&igrave;, sulla mina! Lo sbirro blu! Lui conosce lo sbirro blu!</em></p>
<p class="western" lang="it-IT">&ldquo;Tu conoscevi lo sbirro blu! Nethanienko, tu lo hai visto per l'ultima volta!&rdquo;</p>
<p class="western" lang="it-IT">Il commissario non fece in tempo a domandarsi come il rapitore fosse venuto a conoscenza del suo cognome &ndash; un cognome che fino ad un attimo prima sembrava ignorare.</p>
<p class="western" lang="it-IT">&ldquo;Chi?&rdquo;</p>
<p class="western" lang="it-IT">&ldquo;Ma come chi &egrave;?! Ma dico, se tu che lo conosci, che lo conoscevi! &Egrave; saltato in aria, tu l'hai visto saltare in aria! L'hai visto esplodere! S&igrave;, s&igrave;! L'hai visto, con l'occhio che non hai pi&ugrave;! Sai, era vestito di blu, &egrave; per questo che per me era lo <em>sbirro blu</em>. Non c'&egrave; un altro motivo, non sapevo che nome dargli! Sai, dalla finestra non si vede molto bene, ma le scintille, il rumore, oh! Come posso dimenticarli?&rdquo;</p>
<p class="western" lang="it-IT">&ldquo;Aspetta un attimo, non starai parlando di...&rdquo;</p>
<p class="western" lang="it-IT">&ldquo;Lasciami un secondo, che leggo il nome nella tua mente... ah, &egrave; cos&igrave;? Si chiamava Alessandro Scirea! Scirea, come il calciatore! Strano, eh? Fino ad oggi mica lo sapevo che si chiamava Scirea. Bello, bello! Ed &egrave; morto.&rdquo;</p>
<p class="western" lang="it-IT">&ldquo;Quindi l'hai...&rdquo;</p>
<p class="western" lang="it-IT">Le pupille di Francesco si dilatarono in modo improvviso, impressionante. Allarg&ograve; le braccia, si lecc&ograve; le labbra, dondol&ograve; su se stesso, iniziando a declamare versi privi di rime, incostanti, dal ritmo frantumato, costruendo una triste cantilena di parole e suoni, incentrata sulla sua macabra ossessione.</p>
<p class="western" lang="it-IT">&ldquo;E Scirea esplose con rombo di tuono! O era un fagotto? O un controfagotto? Di certo Scirea &egrave; esploso scintillando e sfavillando, titillando sbertucciante tra stelle strappate al cielo, sbraitando! Che spettacolo, che spettacolo!&rdquo;</p>
<p class="western" lang="it-IT">&ldquo;Figlio di...&rdquo;</p>
<p class="western" lang="it-IT">Nethanienko perse la pazienza. Prima che i suoi agenti potessero fermarlo, si lanci&ograve; contro la porta e la sfond&ograve; con una spallata. Schegge di legno ovunque, polvere, segatura. Respir&ograve; affannosamente, alz&ograve; la pistola in direzione dello psicopatico, si prepar&ograve; a sparargli. Quasi istantaneamente, la sua attenzione fu attirata da una giovane ragazza, vestita di bianco. Capelli neri, lunghi, scarmigliati, ferite da taglio sul corpo, sulla guancia. Lo fiss&ograve; implorante, in cerca di conforto, in cerca di aiuto.</p>
<p class="western" lang="it-IT">Si distrasse per un attimo.</p>
<p class="western" lang="it-IT">Un attimo di troppo.</p>
<p class="western" lang="it-IT">Francesco lo colp&igrave; con una ginocchiata allo stomaco, afferr&ograve; la sua pistola al volo, gliela punt&ograve; alla tempia. Alz&ograve; lo sguardo verso gli agenti di polizia, incapaci di muovere un muscolo.</p>
<p class="western" lang="it-IT">&ldquo;Uscite, uscite da Versailles! Andatevene! Lasciatemi solo, nella mia sala degli specchi! Solo con la signorina, oppure lo ammazzo, capito? Lo uccido! &Egrave; il vostro capo no? Allora, commissario? Dillo, dillo che devono uscire! O vuoi raggiungere tua sorella, Andreuccio-Andreino Nethanienko? Dimmelo e ti fornisco un biglietto di sola andata!&rdquo;</p>
<p class="western" lang="it-IT">Nethanienko era riverso a terra, supino, l'occhio a fissare il soffitto. Gli ci vollero trenta secondi scarsi prima di rendersi conto della sua posizione. Sentire la fredda canna di acciaio appoggiata alla sua testa acceler&ograve; la presa di coscienza.</p>
<p class="western" lang="it-IT">&ldquo;Ma che diavolo...&rdquo;</p>
<p class="western" lang="it-IT">Si volt&ograve; due o tre volte, come istupidito. Il volto di Francesco contratto in una smorfia animalesca, un viso deforme che di umano aveva solo il nome.</p>
<p class="western" lang="it-IT"><em>Questo &egrave; pazzo da legare...</em></p>
<p class="western" lang="it-IT">Senza pensarci due volte, si esib&igrave; in un gesto piuttosto eloquente.</p>
<p class="western" lang="it-IT">&ldquo;Fate come dice. Me la cavo da solo.&rdquo;</p>
<p class="western" lang="it-IT">I poliziotti abbandonarono controvoglia la catapecchia, uno dopo l'altro, senza smettere di fissarlo.</p>
<p class="western" lang="it-IT">Francesco rise, rise in modo sguaiato.</p>
<p class="western" lang="it-IT">Ormai era chiaro chi fosse il vero vincitore di quel round.</p>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Eva</b><em>nescenza</em></h2>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<p class="western" lang="it-IT"><em>Dove sono? </em></p>
<p class="western" lang="it-IT">Hai preso una botta in testa. Bella forte, oserei dire. Quel pinguino ti ha conciato davvero per bene.</p>
<p class="western" lang="it-IT"><em>Grazie. Avevo giusto bisogno di una voce che mi tirasse su di morale. </em></p>
<p class="western" lang="it-IT">Prego, non c'&egrave; di che.</p>
<p class="western" lang="it-IT"><em>Come facevi a conoscere l'ubicazione delle mine? </em></p>
<p class="western" lang="it-IT">Non penso tu voglia realmente saperlo.</p>
<p class="western" lang="it-IT"><em>Ora sono curioso. </em></p>
<p class="western" lang="it-IT">Ho tirato a indovinare. C'era una buona probabilit&agrave; di condurti sano e salvo fino alla porta. Se fossi esploso, te la saresti presa con me?</p>
<p class="western" lang="it-IT"><em>E con chi, se no? Sei stata tu a convincermi ad attraversare il Rubicone. </em></p>
<p class="western" lang="it-IT">Che termini difficili. Lo sai che sei svenuto, vero?</p>
<p class="western" lang="it-IT"><em>No, non lo sapevo. Grazie di avermelo rivelato. Comunque non credo ad una sola parola di quello che hai detto. Non avresti rischiato di uccidermi, no? Sei muoio io, muori anche tu. Sei una vocina nella mia testa, dopotutto. </em></p>
<p class="western" lang="it-IT">Cos&igrave; mi sminuisci. Sono qualcosina di pi&ugrave; di una voce.</p>
<p class="western" lang="it-IT"><em>Oddio, ora scopro di conoscere il grillo parlante. </em></p>
<p class="western" lang="it-IT">Non provare a paragonarmi ad un insetto, okay? Mi fa sentire ancora peggio. Sai, in questo momento ne sto osservando uno. Sta strisciando pigramente su una clessidra gigante.</p>
<p class="western" lang="it-IT"><em>Non penso di capire. </em></p>
<p class="western" lang="it-IT">Meglio cos&igrave;, credimi. Senti... hai qualche piano d'azione? Sai come far desistere quel mostro dal suo proposito?</p>
<p class="western" lang="it-IT"><em>Intendi dire... impedire che stupri e uccida quella ragazza? </em></p>
<p class="western" lang="it-IT">Per l'appunto. L'uomo sei tu, non ti aspetterai che sia lei a risolvere le cose... o che me ne occupi io. Sono solo una voce, dopotutto.</p>
<p class="western" lang="it-IT"><em>Prima hai detto di essere qualcosa di pi&ugrave;. </em></p>
<p class="western" lang="it-IT">E non lo nego, il fatto &egrave; che non posso intervenire fisicamente!</p>
<p class="western" lang="it-IT"><em>Quindi, ti aspetti che sia io a togliere le castagne dal fuoco. </em></p>
<p class="western" lang="it-IT">Pi&ugrave; o meno l'idea &egrave; quella.</p>
<p class="western" lang="it-IT"><em>Bene. Peccato che lui mi abbia preso in contropiede. Ho ceduto all'ira per un attimo e mi sono fatto fregare come un pivello alle prime armi. </em></p>
<p class="western" lang="it-IT">Tu sei un archivista, non un uomo d'azione. Pu&ograve; capitare.</p>
<p class="western" lang="it-IT"><em>Non dovevo essere io a negoziare. Ho sbagliato tutto, ho sottovalutato la sua abilit&agrave; linguistica. </em></p>
<p class="western" lang="it-IT">Okay, buona introspezione psicologica. Cosa ne dici se la smettiamo di commiserarci e prendiamo le redini della situazione?</p>
<p class="western" lang="it-IT">Il risveglio fu quasi pi&ugrave; traumatico. Apr&igrave; la palpebra con lentezza inimmaginabile. Francesco lo squadr&ograve; divertito.</p>
<p class="western" lang="it-IT">&ldquo;Peccato che sia nuovamente conscio della sua situazione, commissario. Avrei preferito risparmiarle lo spettacolo. Dev'essere frustrante dover assistere ad un delitto e non poter alzare un dito per impedirlo.&rdquo;</p>
<p class="western" lang="it-IT">Nethanienko prov&ograve; a muoversi, senza successo. Era legato ad una sedia, immobilizzato.</p>
<p class="western" lang="it-IT">&ldquo;Mettiamola cos&igrave;. Ora se ne sta buono e tranquillo su quella sedia e rimane a guardare con quel suo occhietto vispo, okay? Sar&agrave; testimone del mio anelito, del mio tentativo di raggiungere l'infinito appagamento e la successiva dissoluzione. Cosa ne dice?&rdquo;</p>
<p class="western" lang="it-IT">&ldquo;Devo proprio risponderti?&rdquo;</p>
<p class="western" lang="it-IT">&ldquo;Le lascio libero arbitrio, signore. Non sar&ograve; io a decidere per lei, non ne sono in grado.&rdquo;</p>
<p class="western" lang="it-IT">Nethanienko analizz&ograve; la situazione con calma, il tempo a disposizione era sufficiente &ndash; un paio di minuti scarsi. Avrebbe potuto riprendere il negoziato, tentare di ricostruire un dialogo. Peccato per la sua posizione.</p>
<p class="western" lang="it-IT">&ldquo;Lo sai che se abusi di lei, ti becchi una decina d'anni con la condizionale? Pensa un po', vedere il sole a scacchi per tremilaseicentocinquanta giorni. Ti piacerebbe?&rdquo;</p>
<p class="western" lang="it-IT">Francesco scosse la testa, sconsolato.</p>
<p class="western" lang="it-IT">&ldquo;Devo aver leggermente sopravvalutato le sue facolt&agrave; cognitive. Non le ho gi&agrave; detto e ripetuto che svanir&ograve; subito dopo aver consumato il mio desiderio?&rdquo;</p>
<p class="western" lang="it-IT">&ldquo;Per quale bizzarro fenomeno fisico?&rdquo;</p>
<p class="western" lang="it-IT">&ldquo;Commissario, come avr&agrave; gi&agrave; certamente capito, io sono un <em>errore</em>, un dettaglio trascurabile nella matrice di realt&agrave;. Le violazioni hanno vita breve, sono tali sino a quando non possono essere misurate. Nel momento stesso in cui otterr&ograve; ci&ograve; che ho sempre desiderato, lascer&ograve; una <em>traccia </em>tangibile della mia presenza nel mondo. Rifletta, rifletta solo per un attimo. La mia immagine &egrave; mai comparsa all'interno di un filmato, in una foto, sulla lastra lucida di uno specchio? Ho lasciato delle scritte autografe da qualche parte? Esiste una prova &ndash; che non sia una testimonianza oculare &ndash; del mio ritorno? La risposta &egrave; no, commissario. Per il mondo, io non esisto... e, finch&eacute; non esisto, non posso morire. Non &egrave; una prospettiva allettante? Ad ogni modo, c'&egrave; un limite, commissario, un limite invalicabile. Se lasci una <em>traccia</em>, il tuo tempo si assottiglia e si esaurisce ad una velocit&agrave; impressionante. Cosa intendo come <em>traccia</em>? Non lo so di preciso, penso possa avere molte accezioni.&rdquo;</p>
<p class="western" lang="it-IT">&ldquo;Non capisco dove vuoi arrivare.&rdquo;</p>
<p class="western" lang="it-IT">&ldquo;Presto detto, commissario. Una volta esaudito il mio pi&ugrave; grande desiderio, io svanir&ograve;... perch&eacute; un uomo non pu&ograve; soddisfare i suoi bisogni dopo la morte. In quel momento &ndash; solo in quel momento &ndash; la natura si accorge di te e richiama la materia in esubero, disintegrandoti. Non &egrave; doloroso, per niente... ma mi creda, non &egrave; un'esperienza che le auguro di provare. In buona sostanza, le sto semplicemente esponendo il principio di indeterminazione tempo-energia di Heisenberg. Tanto pi&ugrave; &egrave; grande la violazione alla matrice, tanto pi&ugrave; &egrave; ridotto il tempo di vita della singolarit&agrave;. Ha studiato un po' di fisica, vero?&rdquo;</p>
<p class="western" lang="it-IT">&ldquo;Non era tra le mie materie preferite.&rdquo;</p>
<p class="western" lang="it-IT">Francesco lo fiss&ograve; con aria di superiorit&agrave;.</p>
<p class="western" lang="it-IT">&ldquo;Devo dedurre che necessita di una spiegazione pi&ugrave; approfondita? Se vuole, posso esporle nei dettagli le ultime teorie di universo olografico.&rdquo;</p>
<p class="western" lang="it-IT">&ldquo;Perch&eacute; no? Tanto non ho fretta.&rdquo;</p>
<p class="western" lang="it-IT">Scroll&ograve; le spalle.</p>
<p class="western" lang="it-IT">&ldquo;Dubito che lei sia in grado di apprezzarle. Una buona parte della comunit&agrave; scientifica le considera eretiche, i comuni mortali non possiedono una preparazione sufficiente a comprenderla. Peccato, sar&agrave; per la prossima volta. Ora ho altro da fare.&rdquo;</p>
<p class="western" lang="it-IT">&ldquo;Quindi vuoi farmi credere che sei morto?&rdquo;</p>
<p class="western" lang="it-IT">&ldquo;Due anni fa. Una circostanza interessante, non trova? Le patrie galere non ammettono detenuti deceduti, per cui anche se mi arrestasse...&rdquo;</p>
<p class="western" lang="it-IT">&ldquo;I cadaveri non tornano in vita!&rdquo;</p>
<p class="western" lang="it-IT">&ldquo;Lei conosce Galileo? Il metodo scientifico? Bene, valutiamo la sua affermazione sotto il profilo di ci&ograve; che le suggeriscono i sensi. A che conclusione giungiamo? Non &egrave; difficile: la sua assunzione &egrave; falsa. Io sono la prova esatta del contrario.&rdquo;</p>
<p class="western" lang="it-IT">&ldquo;Quindi potrebbe essere <em>tornata</em> anche mia sorella?&rdquo;</p>
<p class="western" lang="it-IT">&ldquo;Nulla lo vieta. La probabilit&agrave; &egrave; molto piccola &ndash; al limite trascurabile &ndash; ma non posso escluderlo. Mi dica, sua sorella desidererebbe rivederla, commissario?&rdquo;</p>
<p class="western" lang="it-IT">&ldquo;Credo di s&igrave;.&rdquo;</p>
<p class="western" lang="it-IT">&ldquo;Bene. Anche se fosse tornata, non potrebbe farlo. Al momento del vostro incontro si dissolverebbe, temo.&rdquo;</p>
<p class="western" lang="it-IT">&ldquo;Mi dispiace, ma non ti seguo. Tu desideravi ritrovare la tua padrona...&rdquo;</p>
<p class="western" lang="it-IT">&ldquo;No, non <em>ritrovare</em>. &Egrave; questa la differenza fondamentale. Forse sua sorella sarebbe soddisfatta anche solo nell'incontrarla, ma io... ho altre priorit&agrave;. Io la signorina voglio <em>possederla</em>. &Egrave; diverso.&rdquo;</p>
<p class="western" lang="it-IT">Nethanienko annu&igrave;.</p>
<p class="western" lang="it-IT">&ldquo;Se ha gradito la spiegazione, la prego, mi faccia un favore: stia in silenzio per un po', mi lasci il tempo di tornare alla matrice, ad essere parte del campo intrinseco. Grazie.&rdquo;</p>
<p class="western" lang="it-IT">Si esib&igrave; in un inchino perfetto, al limite del surreale, poi si allontan&ograve; con eleganza.</p>
<p class="western" lang="it-IT"><em>Bravo, hai guadagnato un po' di tempo. Non male, non male davvero. </em></p>
<p class="western" lang="it-IT">Non mi sembra di aver avuto molto successo.</p>
<p class="western" lang="it-IT"><em>Mi dispiace che tu non sia riuscito ad essere pi&ugrave; convincente. </em></p>
<p class="western" lang="it-IT">In che senso?</p>
<p class="western" lang="it-IT"><em>Avresti potuto far leva sulla sua brama. Potevi tentare di spaventarlo. Pensa un po'... &ldquo;Ehi, se la desideri cos&igrave; tanto, c'&egrave; il rischio che tu scompaia prima di poterla anche solo toccare!&rdquo;. Come avrebbe reagito, secondo te? </em></p>
<p class="western" lang="it-IT">Non penso avrebbe funzionato. Ad ogni modo, noi due dobbiamo fare un bel discorsetto.</p>
<p class="western" lang="it-IT"><em>Noi due? </em></p>
<p class="western" lang="it-IT">Io e te.</p>
<p class="western" lang="it-IT"><em>Cosa ho combinato, stavolta? </em></p>
<p class="western" lang="it-IT">Ho avuto pi&ugrave; di un sospetto, su di te... e quel maledetto damerino mi ha aperto gli occhi.</p>
<p class="western" lang="it-IT"><em>L'occhio</em>.</p>
<p class="western" lang="it-IT">Non stiamo a sottilizzare e andiamo dritti al punto.</p>
<p class="western" lang="it-IT"><em>Bravo, taglia i tempi morti. Cosa vuoi dirmi? </em></p>
<p class="western" lang="it-IT">Tu non sei me, non sei una manifestazione di un mio <em>io</em> latente. Non &egrave; stato semplice, ma me ne sono convinto. Sai... credevo che dopo l'incidente la mia personalit&agrave; si fosse sdoppiata, creando una vocina insistente, a tratti fastidiosa, che mi ribadiva concetti ovvi e cose che avevo gi&agrave; memorizzato, da qualche parte nella mia mente. Ho iniziato a dubitare di te dopo la telefonata di Arianna. Tu sapevi gi&agrave; che alzando la cornetta avrei comunicato con una ragazza che rispondeva a quel nome, ma io, Andrea Nethanienko, non avrei mai potuto esserne a conoscenza.</p>
<p class="western" lang="it-IT"><em>Quindi? Questo cosa significa? </em></p>
<p class="western" lang="it-IT">Che per tutto questo tempo, questi ultimi sessanta giorni, io ho intessuto conversazioni con un'intelligenza diversa, attenta ai dettagli in modo quasi maniacale, avversa alle imperfezioni e alla mancanza di simmetria. Io non sono cos&igrave;.</p>
<p class="western" lang="it-IT"><em>Va bene, considerando le ipotesi valide... qual &egrave; la tesi? </em></p>
<p class="western" lang="it-IT">Che tu sia lei.</p>
<p class="western" lang="it-IT"><em>Lei chi? </em></p>
<p class="western" lang="it-IT">Non fare finta di niente, lo sai benissimo. Sei Eva, non &egrave; cos&igrave;? Sei mia sorella, la mia amata sorellina!</p>
<p class="western" lang="it-IT"><em>Secondo me ora stai esagerando. Eva &egrave; morta... </em></p>
<p class="western" lang="it-IT">Anche quel demone travestito da maggiordomo &egrave; passato a miglior vita, eppure &egrave; qui davanti ai miei occhi.</p>
<p class="western" lang="it-IT"><em>Per te cambierebbe qualcosa se ti rispondessi di s&igrave;? </em></p>
<p class="western" lang="it-IT">Diciamo che spiegherebbe molte cose.</p>
<p class="western" lang="it-IT"><em>E se non fosse vero? Se ti stessi mentendo? </em></p>
<p class="western" lang="it-IT">Pazienza. Un uomo deve pur essere libero di credere in qualcosa. Io non credo in Dio, per cui ho un enorme spazio libero. C'&egrave; anche un cartello con scritto <em>affittasi</em>. Ti interessa?</p>
<p class="western" lang="it-IT"><em>Non ho afferrato il succo... </em></p>
<p class="western" lang="it-IT">Quello che voglio dire &egrave; che forse non sei lei &ndash; ammettiamo pure che tu non lo sia &ndash; ma per me &egrave; come se lo fossi, tutto qui. Eva &egrave; un nome comune, dopotutto.</p>
<p class="western" lang="it-IT"><em>Non troppo comune. Non ne conosco molte altre. </em></p>
<p class="western" lang="it-IT">Nethanienko sorrise.</p>
<p class="western" lang="it-IT"><em>Mi sembri sollevato, anche se non ne capisco il motivo. </em></p>
<p class="western" lang="it-IT">Tutto torna. Due mesi fa, Scirea mi ha detto di aver trovato una ragazza in stato confusionale, ha fatto solo in tempo a dirmi le sue iniziali, <em>Ev</em>. Dopo un po' di tempo, una certa Arianna viene a cercarmi per dirmi che ha visto mia sorella in giro, viva e vegeta. Questa presunta sosia di Eva si comporta in modo diametralmente opposto, senza un preciso motivo. Ora tutto torna, Francesco ha dissolto i miei ultimi dubbi. Ti sei comportata cos&igrave; per allungare il tuo tempo di vita, vero? Per non svanire subito, per godere di ancora qualche giorno di esistenza!</p>
<p class="western" lang="it-IT">&hellip;</p>
<p class="western" lang="it-IT">Allora?</p>
<p class="western" lang="it-IT"><em>Parler&ograve; solo in presenza del mio avvocato. </em></p>
<p class="western" lang="it-IT">Le voci non hanno bisogno di legali.</p>
<p class="western" lang="it-IT"><em>Non che abbia molta importanza. Fra un po' non mi sentirai pi&ugrave;.</em></p>
<p class="western" lang="it-IT">Un po'? Un po' quanto?</p>
<p class="western" lang="it-IT"><em>Minuti? S&igrave;, direi di s&igrave;. Sto scomparendo, non ho avuto abbastanza tempo per trovarti. &Egrave; buffo, sai? Siamo a meno di trenta metri di distanza e non possiamo vederci. Non sai quanto ho desiderato poterti parlare ancora un po'... di persona. Tu eri in Russia, io in America a girare quello stupido film. Da viva non ti ho pi&ugrave; visto. &Egrave; stato triste, sai? Ad ogni modo, il mio transiente &egrave; quasi scaduto. Grazie di avermi ascoltato e di esserti fidato di me. &Egrave; stato bello. </em></p>
<p class="western" lang="it-IT">Vuoi dirmi che non potr&ograve; pi&ugrave; ascoltarti nemmeno come voce?</p>
<p class="western" lang="it-IT"><em>Temo non sia possibile. </em></p>
<p class="western" lang="it-IT">Nethanienko chin&ograve; il capo, sofferente.</p>
<p class="western" lang="it-IT"><em>Dai, non fare cos&igrave;! Almeno mi sono divertita un po'.</em></p>
<p class="western" lang="it-IT">Mi stai chiedendo di non essere triste? Sei tornata qui, in questo mondo e non posso nemmeno incontrarti! Come faccio a non essere triste?! Vorrei vederti, almeno una volta!</p>
<p class="western" lang="it-IT"><em>Chiedilo al tuo aguzzino. Magari esprimer&agrave; questo tuo ultimo desiderio. Ora lasciami un attimo sola, devo guidare qui un'ultima pedina per completare la scacchiera. Roba di minuti, vedrai. Ciao!</em></p>
<p class="western" lang="it-IT">&ldquo;Aspetta!&rdquo;</p>
<p class="western" lang="it-IT">Francesco si volt&ograve;, irritato.</p>
<p class="western" lang="it-IT">&ldquo;Prego?&rdquo;</p>
<p class="western" lang="it-IT">Lo fiss&ograve; con sguardo truce.</p>
<p class="western" lang="it-IT">&ldquo;Si riferisce a me, commissario? Non le avevo intimato il silenzio? Cos&igrave; interrompe la naturale sequenza degli eventi!&rdquo;</p>
<p class="western" lang="it-IT">&ldquo;Non star&ograve; zitto, proprio no! Ti interromper&ograve; finch&eacute; non ne avrai le scatole piene.&rdquo;</p>
<p class="western" lang="it-IT">&ldquo;Potrei ucciderla. Dopotutto, ho qui la sua pistola.&rdquo;</p>
<p class="western" lang="it-IT">&ldquo;Fallo allora. Preferisco.&rdquo;</p>
<p class="western" lang="it-IT">&ldquo;Contento lei...&rdquo;</p>
<p class="western" lang="it-IT">Francesco rimosse la sicura e punt&ograve; l'arma alla testa. La signorina chiuse gli occhi inorridita.</p>
<p class="western" lang="it-IT">&ldquo;Francesco... &rdquo;</p>
<p class="western" lang="it-IT">&ldquo;Signorina, come ha sentito, mi &egrave; stato richiesto esplicitamente. Come posso ignorare un cos&igrave; cordiale invito?&rdquo;</p>
<p class="western" lang="it-IT">Rivolse l'attenzione a quell'unica pupilla che lo osservava malinconicamente.</p>
<p class="western" lang="it-IT">&ldquo;Un ultimo desiderio? Qualcosa di realizzabile, ovviamente. Sa, la mia etica mi impedisce di portare a termine questa esecuzione senza prima valutare le volont&agrave; della mia vittima. Non sono avvezzo ad uccidere a sangue freddo.&rdquo;</p>
<p class="western" lang="it-IT">&ldquo;Una cosa ci sarebbe.&rdquo;</p>
<p class="western" lang="it-IT">&ldquo;Mi dica, allora. Se questo potr&agrave; farla tacere, non mi esimer&ograve; dall'aiutarla ad esaudirlo.&rdquo;</p>
<p class="western" lang="it-IT">&ldquo;Portami da mia sorella.&rdquo;</p>
<p class="western" lang="it-IT">Scroll&ograve; le spalle, premette il dito sul grilletto con leggerezza, senza far scattare il meccanismo.</p>
<p class="western" lang="it-IT">&ldquo;Beh, &egrave; quello che sto per fare. Mi risulta che sua sorella sia all'altro mondo.&rdquo;</p>
<p class="western" lang="it-IT">&ldquo;So che &egrave; qui dentro, in qualche stanza. Capelli rossi, occhi verdi, pelle chiara.&rdquo;</p>
<p class="western" lang="it-IT">Il viso di Francesco si deform&ograve;, come attraversato da una scossa elettrica.</p>
<p class="western" lang="it-IT">&ldquo;Lei?! Quell'essere ignobile che ha goduto delle attenzioni della signorina?! &Egrave; <em>veramente</em> sua sorella? Non &egrave; solo una coincidenza che siano cos&igrave; simili?!&rdquo;</p>
<p class="western" lang="it-IT">La canna della pistola sfior&ograve; la fronte del commissario.</p>
<p class="western" lang="it-IT">&ldquo;Lo sa, vero, che questa notizia non fa altro che acuire il mio odio? Il mio piano originale prevedeva di portare qui quella sgualdrina e ucciderla di fronte alla signorina, prima di celebrare il suo compleanno! Visto e considerato ci&ograve; di cui sono venuto a conoscenza, non penso che potr&ograve; esaudire la sua richiesta, dato che produrrebbe un notevole sollievo nella seconda parte in causa. Mi saluti l'aldil&agrave; e il Dio in cui crede, tanto non lo trover&agrave;.&rdquo;</p>
<p class="western" lang="it-IT">&ldquo;Francesco! Fermati! Ti dar&ograve; quello che vuoi!&rdquo;</p>
<p class="western" lang="it-IT">La pistola gli cadde dalla mano. La signorina...</p>
<p class="western" lang="it-IT">&ldquo;Lei... mi dar&agrave;...&rdquo;</p>
<p class="western" lang="it-IT">&ldquo;Io mi conceder&ograve; a te, di mia spontanea volont&agrave;. Adesso.&rdquo;</p>
<p class="western" lang="it-IT">Una voce tremolante.</p>
<p class="western" lang="it-IT">&ldquo;Signorina... lei... lo farebbe davvero? Davvero non mi costringerebbe ad usare la forza?&rdquo;</p>
<p class="western" lang="it-IT">La ragazza annu&igrave;, in lacrime.</p>
<p class="western" lang="it-IT">&ldquo;S&igrave;, s&igrave;! C'&egrave; solo una condizione!&rdquo;</p>
<p class="western" lang="it-IT">&ldquo;Devo risparmiare il qui presente tutore dell'ordine, suppongo.&rdquo;</p>
<p class="western" lang="it-IT">La ragazza scosse la testa.</p>
<p class="western" lang="it-IT">&ldquo;Non... non &egrave; questo quello che voglio. Francesco...&rdquo;</p>
<p class="western" lang="it-IT">Lo fiss&ograve; con occhi di ghiaccio.</p>
<p class="western" lang="it-IT">&ldquo;Dimostrami che sei veramente tu.&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Fo</b><em>L</em><b>lIA</b><sup><b>A</b></sup><b>A</b><sub><b>A</b></sub><b>Ah</b><u><b>!</b></u></h2>
<p class="western" lang="it-IT">&ldquo;Aspettare qui fuori, senza poter fare nulla mi sta logorando! Non &egrave; che possiamo provare?&rdquo;</p>
<p class="western" lang="it-IT">&ldquo;Non dire cretinate, Giovanni. Il commissario ha detto di lasciarlo fare.&rdquo;</p>
<p class="western" lang="it-IT">&ldquo;Quando ce l'ha detto, aveva una pistola puntata alla tempia. Anch'io avrei potuto dire una boiata del genere!&rdquo;</p>
<p class="western" lang="it-IT">&ldquo;Giovanni ha ragione, potremmo tentare un contatto. Il megafono da trattativa ce l'abbiamo.&rdquo;</p>
<p class="western" lang="it-IT">&ldquo;S&igrave;, ma per Diana! Cosa gli diciamo? <em>Esci con le mani alzate, libera gli ostaggi e ti garantiremo l'incolumit&agrave;</em>? Non ha senso, questo qui &egrave; un pazzo criminale, probabilmente con tendenze suicide. Non ha nemmeno cercato di evitare che gli sparassimo addosso.&rdquo;</p>
<p class="western" lang="it-IT">&ldquo;Capisco... per&ograve; aspettare &egrave; una bella seccatura.&rdquo;</p>
<p class="western" lang="it-IT">&ldquo;Gi&agrave;, gi&agrave;.&rdquo;</p>
<p class="western" lang="it-IT">&ldquo;Senti, tanto per fare due parole, chi &egrave; quella ragazza l&igrave;, quella vicino alla macchina di occhietto vispo?&rdquo;</p>
<p class="western" lang="it-IT">&ldquo;Penso sia una specie di testimone. L'ha rintracciata stamattina, non chiedermi come.&rdquo;</p>
<p class="western" lang="it-IT">&ldquo;E l'ha interrogata al bar. Molto plausibile.&rdquo;</p>
<p class="western" lang="it-IT">&ldquo;Cosa devo dirti? Magari sa davvero qualcosa.&rdquo;</p>
<p class="western" lang="it-IT">&ldquo;Calma, ragazzi. Non &egrave; il caso di interessarci di questa situazione. Abbiamo problemi pi&ugrave; grossi.&rdquo;</p>
<p class="western" lang="it-IT">&ldquo;Problemi che non sappiamo come risolvere. Le teste di cuoio le hai chiamate?&rdquo;</p>
<p class="western" lang="it-IT">&ldquo;S&igrave;, ma serve tempo per organizzare un blitz come si deve, senza contare le mine. Siamo solo sicuri del percorso che ha seguito Andrea. Un solo piede in fallo e sei spacciato.&rdquo;</p>
<p class="western" lang="it-IT">&ldquo;Sai, io non ho mica capito come abbia fatto a trovare un tracciato sicuro.&rdquo;</p>
<p class="western" lang="it-IT">&ldquo;Mah, dice di essersi fidato della vocina che sentiva in testa.&rdquo;</p>
<p class="western" lang="it-IT">&ldquo;Mio Dio! Sente pure le voci, ora? Sai, pensavo che la perdita dell'occhio lo avesse completamente rincretinito ma non fino a questo punto!&rdquo;</p>
<p class="western" lang="it-IT">&ldquo;Chi lo sa? Magari, in cambio dell'occhio ha ricevuto il dono di una semionniscenza.&rdquo;</p>
<p class="western" lang="it-IT">&ldquo;Tipo Odino?&rdquo;</p>
<p class="western" lang="it-IT">&ldquo;Ecco, esatto! Tipo Odino!&rdquo;</p>
<p class="western" lang="it-IT">&ldquo;Certo, come no? A questi punti, potremmo provare a chiedergli chi vincer&agrave; il prossimo derby, per quante reti e chi segner&agrave; per primo. In caso sia una bufala, non avremo troppi problemi. In caso contrario, sbancheremo la SNAI.&rdquo;</p>
<p class="western" lang="it-IT">&ldquo;Ritorniamo seri, vi va? Cosa ne dite di quelle ragazze che abbiamo portato fuori?&rdquo;</p>
<p class="western" lang="it-IT">&ldquo;Belle sventole. Se non fosse che sono in servizio e che hanno l'et&agrave; di mia figlia...&rdquo;</p>
<p class="western" lang="it-IT">&ldquo;Erano drogate, secondo me. Sembravano pupazzi, burattini privi di volont&agrave;. Mi sono perso un bello spavento quando me le sono trovate davanti.&rdquo;</p>
<p class="western" lang="it-IT">&ldquo;Uh, vedo gi&agrave; i titoli. <em>Agente di polizia spaventato da ragazze nude. </em>Non suona molto bene.&rdquo;</p>
<p class="western" lang="it-IT">&ldquo;Non so se te ne sei accorto, ma era piuttosto inquietante. Sembrava di essere entrati nella casa di un maniaco con turbe psicosessuali! Specchi ovunque, divani, letti, sedie, tutte occupate da ragazze svestite, in pose provocanti, mai esplicite! Sembrava un diorama, un dannatissimo, scenografico, diorama!&rdquo;</p>
<p class="western" lang="it-IT">&ldquo;Non potremmo interrogarle?&rdquo;</p>
<p class="western" lang="it-IT">&ldquo;Forse. Dopo. Sembrano ancora in stato di shock. Non hanno pronunciato ancora una parola che sia una, non reagiscono agli stimoli, non capiscono le domande.&rdquo;</p>
<p class="western" lang="it-IT">&ldquo;Quindi non possiamo fare nulla.&rdquo;</p>
<p class="western" lang="it-IT">&ldquo;Proprio niente. Solo aspettare che le teste di cuoio si facciano vive.&rdquo;</p>
<p class="western" lang="it-IT">&ldquo;E intanto piove. Li senti i tuoni?&rdquo;</p>
<p class="western" lang="it-IT">&ldquo;Non me ne parlare. Sto maledicendo le mantelline impermeabili d'ordinanza. Un ombrello no, eh?&rdquo;</p>
<p class="western" lang="it-IT">&ldquo;Partecipa ad un'irruzione con un ombrello aperto, poi ne riparliamo. <em>Scusate, non sparatemi, devo chiuderlo altrimenti vi gocciola sul pavimento.</em>&rdquo;</p>
<p class="western" lang="it-IT">&ldquo;Ah. ah. ah. Era brutta e non faceva ridere.&rdquo;</p>
<p class="western" lang="it-IT">&ldquo;Se fossi in grado di creare battute decenti, lavorerei come comico, non come sbirro.&rdquo;</p>
<p class="western" lang="it-IT">Arianna osserv&ograve; distrattamente gli agenti che chiacchieravano fra loro. Erano nervosi, indecisi sul da farsi. In fondo, il loro superiore era alla merc&eacute; di un individuo cinico e privo di scrupoli. Cosa avrebbero dovuto fare? Ripristinare un contatto?</p>
<p class="western" lang="it-IT"><em>Francesco non ascolterebbe. &Egrave; troppo concentrato sul suo io per accorgersi di quello che gli accade intorno. </em></p>
<p class="western" lang="it-IT">Arianna scroll&ograve; vigorosamente il capo. Quella voce non era sua. Si sentiva un po' come un televisore malandato in cui, ad un certo punto, entra un'interferenza che trasforma il telefilm a cui si stava assistendo con tutta la famiglia nella pi&ugrave; orribile tra le scene di Alien. Aveva <em>intercettato </em>un pensiero non suo? Chi era questo<em> Francesco</em>?</p>
<p class="western" lang="it-IT"><em>Perch&eacute; non fai due parole con le altre ragazze? Penso possa essere istruttivo. Tanto, per startene l&igrave;, a farti bagnare la gonna dalla pioggia battente... </em></p>
<p class="western" lang="it-IT">Non poteva sbagliarsi, non era un'allucinazione. Qualcuno stava <em>veramente </em>comunicando con lei, intromettendosi nei suoi pensieri.</p>
<p class="western" lang="it-IT"><em>...non che mi dispiaccia, in effetti. In questo modo, saresti costretta a cambiarti e a mettere un po' da parte quell'aria da perfettina che ti trascini dietro da un po'. Quand'&egrave; che ti tingerai i capelli ed indosserai un bel chiodo di pelle? Mi piacerebbe vederti diversa, anche solo un minimo. </em></p>
<p class="western" lang="it-IT">Una voce irritante, pungente, dannatamente rompiscatole.</p>
<p class="western" lang="it-IT">&ldquo;Cassie?&rdquo;</p>
<p class="western" lang="it-IT">Nessuna risposta. Sembrava che la trasmissione pirata fosse terminata del tutto. Arianna emise un profondo sospiro. Un tuono lontano, uno immensamente pi&ugrave; vicino. Il cielo sembrava pronto a dare spettacolo, per l'ennesima volta dalla creazione del mondo conosciuto. Scariche elettriche ionizzate, tra una nube e quella adiacente. Un crescendo degno dello Zarathustra di <em>2001 &ndash; Odissea nello spazio</em>. Si aspettava da un momento all'altro di vedere il monolite nero, la scimmia che si alza, afferra la clava d'osso e la lancia nel cielo al suono degli ottoni.</p>
<p class="western" lang="it-IT">&ldquo;Tanto vale...&rdquo;</p>
<p class="western" lang="it-IT">Si allontan&ograve; dalla vecchia Fiat Panda poco alla volta, passo dopo passo sotto la pioggia battente, in direzione dell'ambulanza. Un medico, un paio di volontari e un poliziotto stavano tentando di scuotere una ragazza dal torpore. Era stata ricoverata all'interno del veicolo, fasciata in una sorta di lenzuolo che copriva egregiamente il suo corpo, restituendole un minimo di dignit&agrave;. Uno dei crocerossini imprecava in modo pesante verso il cielo e gli dei in genere. Quattro uomini che cercavano di capire una donna.</p>
<p class="western" lang="it-IT"><em>Sembra l'inizio di una commedia grottesca. </em></p>
<p class="western" lang="it-IT">Arianna si diede un pizzicotto. Non c'erano dubbi, questa volta erano i suoi pensieri, non voci provenienti da chiss&agrave; dove. Pieg&ograve; l'ombrellino in avanti, cercando di frenare l'impeto delle gocce d'acqua, di impedire che impattassero anche contro il suo giacchetto azzurro, poi evit&ograve; accuratamente una vistosa pozza di fango di recente formazione, aggirandola per non rovinare ulteriormente le sue scarpe. Uno dei volontari, vedendola arrivare, sbuff&ograve; vistosamente.</p>
<p class="western" lang="it-IT">&ldquo;Si pu&ograve; allontanare? Stiamo cercando di soccorrere una persona.&rdquo;</p>
<p class="western" lang="it-IT">&ldquo;Posso essere d'aiuto, in qualche modo?&rdquo;</p>
<p class="western" lang="it-IT">&ldquo;Solo se se ne va.&rdquo;</p>
<p class="western" lang="it-IT">&ldquo;Avrei voluto provare a parlarle.&rdquo;</p>
<p class="western" lang="it-IT">&ldquo;Cosa che stiamo cercando di fare da circa venti minuti.&rdquo;</p>
<p class="western" lang="it-IT">Il medico si intromise senza preavviso.</p>
<p class="western" lang="it-IT">&ldquo;Senta, &egrave; una sua parente?&rdquo;</p>
<p class="western" lang="it-IT">&ldquo;Veramente...&rdquo;</p>
<p class="western" lang="it-IT"><em>Rispondi di s&igrave;!</em> <em>D&igrave; di essere sua cugina, la cugina della ragazza, intendo. Di essere preoccupata per lei, cose di questo genere... non devo spiegarti tutto io, no?</em></p>
<p class="western" lang="it-IT">&ldquo;...s&igrave;, sono sua cugina di... di secondo grado.&rdquo;</p>
<p class="western" lang="it-IT">Il dottore accenn&ograve; un quarto di sorriso, poi si volt&ograve; verso la giovane in stato catatonico.</p>
<p class="western" lang="it-IT">&ldquo;Hai sentito? C'&egrave; tua cugina qui. Vuole parlarti. Non &egrave; che vuoi dirle qualcosa?&rdquo;</p>
<p class="western" lang="it-IT">Ruot&ograve; il collo in direzione di Arianna.</p>
<p class="western" lang="it-IT">&ldquo;Sa, c'&egrave; la seria possibilit&agrave; che la vista di una persona conosciuta la riporti alla realt&agrave;. Magari se la chiama per nome...&rdquo;</p>
<p class="western" lang="it-IT"><em>Chiara. Si chiama Chiara. Non chiederti come fai a saperlo, lo sai &egrave; basta, va bene?</em></p>
<p class="western" lang="it-IT">&ldquo;Chiara! Come stai? Sono qui, mi hanno detto che forse ti avevano trovato...&rdquo;</p>
<p class="western" lang="it-IT">Silenzio assoluto. La ragazza continuava imperterrita a fissare il cielo, respirando in modo monotono, ritmico.</p>
<p class="western" lang="it-IT">&ldquo;Dai, Chiara! Cerca di svegliarti, su? Sei nuda davanti a quattro uomini! Non provi un po' di vergogna?!&rdquo;</p>
<p class="western" lang="it-IT">Arianna si ferm&ograve; per un attimo.</p>
<p class="western" lang="it-IT"><em>Sono veramente io a parlare? Sto fingendo di essere qualcuno che non sono per svegliare qualcuno che non conosco?!</em> <em>Devo essere diventata pazza</em>.</p>
<p class="western" lang="it-IT">Il medico scosse la testa.</p>
<p class="western" lang="it-IT">&ldquo;Niente. Nessuna risposta. Sembra quasi che il cervello sia stato disconnesso dagli organi di senso. Che io sappia, non esiste una sostanza in grado di farlo per un tempo cos&igrave; lungo.&rdquo;</p>
<p class="western" lang="it-IT">Arianna chin&ograve; il capo.</p>
<p class="western" lang="it-IT"><em>Perch&eacute; ho seguito i consigli della voce? Potevo starmene ferma davanti alla macchina. Mi sarei bagnata meno.</em></p>
<p class="western" lang="it-IT">&ldquo;Capisco. Chiamatemi se ci sono novit&agrave;.&rdquo;</p>
<p class="western" lang="it-IT">Una mano le afferr&ograve; il polso. Cinque dita serrate, strette. Un urlo, un ombrello che cade. Una ragazza che scivola, precipita a terra, nel fango. Gocce di acqua putrida sparse nel raggio di un metro. Un tonfo sordo, un altro urlo, pi&ugrave; forte del primo.</p>
<p class="western" lang="it-IT">&ldquo;...rianna?&rdquo;</p>
<p class="western" lang="it-IT">Uno dei volontari esult&ograve;, l'altro bened&igrave; il cielo contro cui aveva imprecato fino ad un secondo prima. La ragazza sulla barella ruot&ograve; goffamente la testa.</p>
<p class="western" lang="it-IT">&ldquo;A... Arianna?&rdquo;</p>
<p class="western" lang="it-IT">Arianna si rialz&ograve; dalla pozzanghera in cui era precipitata, cerc&ograve; di risistemare il vestito nel modo migliore possibile, si produsse in un cenno di assenso.</p>
<p class="western" lang="it-IT">&ldquo;S... sono io. Ci sono.&rdquo;</p>
<p class="western" lang="it-IT">Sbuff&ograve; alla vista del suo ombrello, nulla pi&ugrave; di un ammasso informe di stecche di metallo grondante di fanghiglia.</p>
<p class="western" lang="it-IT">&ldquo;Lei &egrave; l&agrave;... ti vuole vedere...&rdquo;</p>
<p class="western" lang="it-IT">&ldquo;Lei chi?&rdquo;</p>
<p class="western" lang="it-IT">La ragazza sulla barella chiuse gli occhi per un attimo.</p>
<p class="western" lang="it-IT">&ldquo;Non lo so, ma devo ringraziarla. &Egrave; stata lei a svegliarmi... a svegliarci. &Egrave;... &egrave; stata come una voce nella mia mente, mi ha ricordato che esiste una vita reale. Per&ograve; &egrave; buffo... non so niente di lei. Mi ha solo detto... quando ti sveglierai, d&igrave; ad Arianna che l'aspetto.&rdquo;</p>
<p class="western" lang="it-IT">Arianna trem&ograve; come una foglia, sotto la pioggia.</p>
<p class="western" lang="it-IT">&ldquo;Non ha senso! Perch&eacute; non me lo ha detto di persona?&rdquo;</p>
<p class="western" lang="it-IT">La ragazza trem&ograve; per un istante, chiuse e riapr&igrave; rapidamente le palpebre, come per riprendersi dallo stato di shock.</p>
<p class="western" lang="it-IT">&ldquo;Cosa? Chi? Non... capisco. Dove sono? Perch&eacute;... perch&eacute; sono nuda? Dove sono i miei vestiti?! Cosa diavolo &egrave; successo?!&rdquo;</p>
<p class="western" lang="it-IT">Arianna si allontan&ograve;, fece un passo indietro. Il medico rimase stupito quanto lei.</p>
<p class="western" lang="it-IT">&ldquo;Andate a controllare le altre due ambulanze. Speriamo che si siano svegliate tutte.&rdquo;</p>
<p class="western" lang="it-IT">Uno dei volontari annu&igrave; e lasci&ograve; la sua postazione.</p>
<p class="western" lang="it-IT">&ldquo;Beh, cosa posso dirle se non grazie, signori...&rdquo;</p>
<p class="western" lang="it-IT">Si volt&ograve; in direzione di Arianna, ma non trov&ograve; nessuno. Solo un ombrello infangato ed inutilizzabile.</p>
<p class="western" lang="it-IT">&ldquo;...na?&rdquo;</p>
<p class="western" lang="it-IT">Il medico scroll&ograve; le spalle. D'altronde, non era un problema suo.</p>
<p class="western" lang="it-IT"><em>Interessante.</em></p>
<p class="western" lang="it-IT">S&igrave;, davvero. Perch&eacute; mi sono fatta coinvolgere?</p>
<p class="western" lang="it-IT"><em>Bella domanda, hai anche una risposta? </em></p>
<p class="western" lang="it-IT">No, purtroppo.</p>
<p class="western" lang="it-IT">Si guard&ograve; attorno, senza capire. I poliziotti, gli agenti, sembravano non accorgersi dei suoi movimenti, del suo avvicinamento alla zona recintata, dei suoi passi lenti ma decisi.</p>
<p class="western" lang="it-IT">Perch&eacute; gli altri non mi vedono?</p>
<p class="western" lang="it-IT"><em>Ho sviato la loro attenzione, stanno facendo altro. Mi sembri un po' indecisa. Hai una domanda per me? </em></p>
<p class="western" lang="it-IT">S&igrave;, certo.</p>
<p class="western" lang="it-IT"><em>Quale? </em></p>
<p class="western" lang="it-IT">Non penso che te la far&ograve; ora. Preferisco aspettare ancora un po'.</p>
<p class="western" lang="it-IT"><em>Contenta tu.</em></p>
<p class="western" lang="it-IT">La pioggia scrosciante ticchettava con velocit&agrave; sempre maggiore, ferendo l'arido suolo con sferzate improvvise. Pozze di melma erano comparse qua e l&agrave;, accanto ai paletti di sostegno del nastro plastificato. Poliziotti protetti da mantelline azzurre di dubbia efficacia, ombrelli aperti, cappucci a coprire le teste, e lei, zuppa di fango dalla testa ai piedi, i vestiti da buttare, tremante dal freddo, di fronte alle impronte di Nethanienko, invisibili senza la luce delle lampade speciali.</p>
<p class="western" lang="it-IT">Avanz&ograve; fino a superare il confine tra il territorio civile e la zona militare senza che qualcuno potesse fermarla, senza timore, quasi incosciente delle sue azioni. Era come una marionetta in grado di reggere i suoi stessi fili, burattino e burattinaio allo stesso tempo. Si ferm&ograve; al limitare del campo minato, indecisa sul da farsi. Senza le tracce del commissario sarebbe stato molto difficile attraversarlo illesa.</p>
<p class="western" lang="it-IT">Arretr&ograve; impaurita.</p>
<p class="western" lang="it-IT"><em>Cos'&egrave;, ti arrendi senza provare? </em></p>
<p class="western" lang="it-IT">Non voglio perdere la vita in un'esplosione!</p>
<p class="western" lang="it-IT"><em>Ho capito, ti guider&ograve; io. </em></p>
<p class="western" lang="it-IT">Perch&eacute; dovrei fidarmi?</p>
<p class="western" lang="it-IT"><em>Perch&eacute; ho gi&agrave; fatto la stessa cosa con Andrea e &ndash; come puoi constatare &ndash; &egrave; arrivato sano e salvo dall'altra parte. Ora, cosa ne dici di evitare altre domande inutili e fare il primo passo? Aiuterebbe molto, sai? </em></p>
<p class="western" lang="it-IT">Arianna chiuse gli occhi. Alla peggio, non avrebbe sentito nulla. La deflagrazione sarebbe durata un attimo solo, il tempo necessario a disintegrare il suo corpo e spargere le sue ceneri ai quattro venti. Nessun dolore, nessun rimpianto, niente di niente. Solo cenere, polvere ed aria. Un bel modo di porre fine alle proprie sofferenze.</p>
<p class="western" lang="it-IT"><em>No, non fa per me. Sono ancora giovane, ho tutta la vita davanti. </em></p>
<p class="western" lang="it-IT">Ritir&ograve; il piede.</p>
<p class="western" lang="it-IT"><em>Non posso rischiare cos&igrave; tanto per una voce. </em></p>
<p class="western" lang="it-IT">Si volt&ograve; e torn&ograve; sui suoi passi. Non avrebbe messo a repentaglio la sua vita per un'interferenza casuali nei suoi pensieri.</p>
<p class="western" lang="it-IT"><em>Senti, non ho molto tempo e non ho intenzione di aspettare oltre. La tua domanda rimarr&agrave; senza risposta, non ti pesa questo? </em></p>
<p class="western" lang="it-IT">Mi pesa meno che preparare il mio necrologio.</p>
<p class="western" lang="it-IT"><em>Allora far&ograve; a modo mio. </em></p>
<p class="western" lang="it-IT">Arianna si blocc&ograve;, immobile, gli occhi sbarrati. Per l'ennesima volta fece dietrofront e si diresse nuovamente verso la catapecchia. Prima che potesse anche solo rendersi conto di ci&ograve; che stava facendo, il suo piede destro si mosse, sfiorando il terreno, sfiorando le mine.</p>
<p class="western" lang="it-IT">Un primo, singolo passo verso la follia.</p>
<p class="western" lang="it-IT" >&nbsp;</p>
<h2 class="western" lang="it-IT"><b>Specchio </b><sup><b>riflesso </b></sup><sup>non </sup><sup><b>riflesso</b></sup></h2>
<p class="western" lang="it-IT">&ldquo;Devo... devo <em>veramente </em>dimostrarle di essere Francesco? Di essere me stesso? Signorina, come posso? Come? Lei mi ha visto! Il mio aspetto &egrave; identico a quanto pu&ograve; vedere nei suoi ricordi! Identico! Mi esprimo allo stesso modo, con il mio tagliente linguaggio forbito, seguo la stessa etica! Cosa &ndash; mi dica &ndash; cosa di me non la convince? Perch&eacute; non dovrei essere <em>io</em>?&rdquo;</p>
<p class="western" lang="it-IT">&ldquo;I morti non tornano. Tu, invece, s&igrave;. Prima di cedere, voglio esserne sicura. Sai, se fossi veramente un <em>ritornato</em>, non mi dannerei cos&igrave; tanto. In fondo, sarebbe impossibile ucciderti, cos&igrave; come minacciarti o arrestarti... ma se non lo fossi, se fossi solamente un mitomane che crede di poter imitare il mio Francesco, non potrei mai concedermi cos&igrave;!&rdquo;</p>
<p class="western" lang="it-IT">&ldquo;Signorina... mi sembra di aver fugato ogni suo dubbio nel momento in cui le ho raccontato la storia. Tutta. La. Storia. Chi altri avrebbe potuto sapere dei cadaveri nella discarica? Chi avrebbe potuto elencarle tutte le sue amanti? Chi avrebbe potuto descrivere cos&igrave; nel dettaglio la sua vita privata, se non <em>io</em>? Il maggiordomo, l'intera servit&ugrave; del suo palazzo! Io sono qui, ora, di fronte a lei sola!&rdquo;</p>
<p class="western" lang="it-IT">&ldquo;Se tu sei qui, chi occupa la bara che ho adorato per due anni, per due lunghissimi anni?&rdquo;</p>
<p class="western" lang="it-IT">&ldquo;Il mio corpo, signorina, uno stupido simulacro di carne e ossa, corroso dal tempo, divorato dai vermi. La mia essenza era troppo forte per essere confinata in un involucro finito!&rdquo;</p>
<p class="western" lang="it-IT">&ldquo;Voglio una prova! Una prova, capito? Il mio nome! Non lo hai ancora pronunciato una volta! Se non sai il mio nome, non sei il mio Francesco!&rdquo;</p>
<p class="western" lang="it-IT">&ldquo;Signorina... io... io non ricordo come si chiama! Quella parte della memoria... &egrave; stata cancellata, sovrascritta nella matrice della realt&agrave;! Non posso accedere all'informazione, non fa pi&ugrave; parte di me! Il mio <em>io</em> latente, la mia nemesi, la mia guida... &egrave; scomparso da poco, inghiottito dall'oblio, demolito dalle <em>nuove </em>informazioni che ho ricavato, che ho ricevuto, che ho assimilato!&rdquo;</p>
<p class="western" lang="it-IT">&ldquo;Sei proprio uno stupido! Potevi informarti, dopo che mi hai portato qui contro la mia volont&agrave;! Sarebbe bastato fare una ricerca veloce, il mio cognome lo sapevi!&rdquo;</p>
<p class="western" lang="it-IT">&ldquo;Non ho avuto... tempo! Non... non ci ho pensato! Ma, signorina... questa non &egrave;... insomma, questa non &egrave; una prova che io <em>non sono</em>! &Egrave; al pi&ugrave; un indizio della mia incompletezza, del mio essere difettoso! Insomma, signorina, io... sono io. Chi altro potrei essere?&rdquo;</p>
<p class="western" lang="it-IT">&ldquo;Un millantatore, qualcuno che cerca di imitare Francesco &ndash; con ottimi risultati, devo ammettere.&rdquo;</p>
<p class="western" lang="it-IT">&ldquo;No, non &egrave; cos&igrave;! Proprio no! Non &egrave; <em>assolutamente</em> vero! Cosa posso fare per convincerla? Cosa?&rdquo;</p>
<p class="western" lang="it-IT">La ragazza distolse lo sguardo e fiss&ograve; lo specchio di fronte a lei.</p>
<p class="western" lang="it-IT">&ldquo;Sai cosa sto vedendo? Una giovane di circa vent'anni, con i capelli lunghi neri, gli occhi azzurri, sanguinante, con gli abiti strappati, legata ad un sedia; un uomo dai capelli rossi, con un occhio coperto da una benda, vestito con un impermeabile beige, ammanettato. Nient'altro. Dell'uomo che mi sta parlando in questo momento non vedo nulla, proprio nulla. Per me &egrave; come se non esistesse. Come fa ad essere Francesco, se non si riflette negli specchi?&rdquo;</p>
<p class="western" lang="it-IT">&ldquo;Io... signorina... io ho rinunciato a vedere la mia immagine riflessa per non... per non dissolvermi anzitempo! Non posso essere identico al me stesso precedente! In tal caso, la violazione sarebbe massima, non capisce?!&rdquo;</p>
<p class="western" lang="it-IT">&ldquo;Francesco era completo, era una persona vera... e le persone hanno un riflesso. Tu sei solo una sua rappresentazione. Non sei lui.&rdquo;</p>
<p class="western" lang="it-IT">&ldquo;No, no... no!&rdquo;</p>
<p class="western" lang="it-IT">Si port&ograve; le mani alla testa.</p>
<p class="western" lang="it-IT">&ldquo;Io sono... <em>io</em>! Non posso non essere... me! Devo convincerla, devo...&rdquo;</p>
<p class="western" lang="it-IT">Nethanienko era rimasto a guardare, fino a quel momento. Non avrebbe saputo cosa dire, se avesse parlato avrebbe solo peggiorato la situazione.</p>
<p class="western" lang="it-IT"><em>Siamo in una situazione di stallo. Questo idiota desidera che la signorina lo desideri, ma perch&eacute; ci&ograve; accada, lui deve dimostrarle di essere se stesso. Roba da far impallidire Freud. </em></p>
<p class="western" lang="it-IT">Chiuse l'occhio, in silenzio.</p>
<p class="western" lang="it-IT"><em>La scacchiera &egrave; completa, tutti i pezzi sono schierati e da venti turni vengono mossi solamente i pedoni. La partita sar&agrave; presto interrotta, ma come? Da chi? Serve un elemento nuovo, qualcuno che cambi le carte in tavola, che rovesci la scacchiera. Potrei provarci io? No, credo di no. Pensa un po', se gli dicessi una cosa tipo &ndash; ma fregatene e stuprala, maledizione! Non &egrave; questo che hai pianificato per anni? &ndash; non solo sarei passibile di denuncia per istigazione alla violenza sessuale, ma avrei anche sulla coscienza una ragazza di ventun anni e sarebbe quasi sicuramente contrario all'etica professionale. E se facessi leva sulla sua follia? Potrebbe funzionare? Forse. Mah, un tentativo potrei farlo. Alla peggio ci rimetterei io. Dannazione, perch&eacute;, per una volta, una santissima volta che serve, la mia voce interiore non si fa sentire? &Egrave; sparita da un po' ormai, dove diavolo si &egrave; cacciata? Devo fare tutto io, stavolta, non &egrave; cos&igrave;? Pazienza, inventer&ograve; qualcosa. </em></p>
<p class="western" lang="it-IT">&ldquo;Francesco era una persona, un essere vivente, non un non-morto incapace persino di interpretare i miei desideri. Francesco mi &egrave; stato vicino nei momenti bui, ha assecondato le mie manie, le mie perversioni, le ha rese vive e reali, mi ha permesso di godere della mia diversit&agrave; senza imbarazzi o ritrosie. Se tu non sei in grado di fare una cosa del genere, allora non sei lui.&rdquo;</p>
<p class="western" lang="it-IT">&ldquo;Signorina... se lei vedesse la mia immagine riflessa, se potesse ammirare il mio volto in uno di questi specchi... lei mi crederebbe, non &egrave; cos&igrave;?&rdquo;</p>
<p class="western" lang="it-IT">&ldquo;Forse... forse s&igrave;.&rdquo;</p>
<p class="western" lang="it-IT">&ldquo;<em>Forse</em> non &egrave; abbastanza! Mi crederebbe, vero? S&igrave; o no?&rdquo;</p>
<p class="western" lang="it-IT">Nessuna risposta. Pupille affilate, come quelle di un gatto.</p>
<p class="western" lang="it-IT">&ldquo;S&igrave; o no, maledizione? S&igrave;... o no?!&rdquo;</p>
<p class="western" lang="it-IT">Url&ograve; le ultime parole, usando tutto il fiato rimastogli in gola.</p>
<p class="western" lang="it-IT">&ldquo;Esigo una risposta! La prego, deve solo pronunciare due lettere! Solo... solo due! E la prima deve essere una <em>S</em>, capisce? La seconda deve avere un accento, un bell'accento tonico, che le dia risalto, in modo da non confonderla con un pronome riflessivo! Per favore, risponda... risponda!&rdquo;</p>
<p class="western" lang="it-IT">Attimi pesanti, lunghi come secoli, lunghi come ere. Attimi di silenzio, interrotti solo dal respiro ansimante di un uomo alla ricerca di se stesso. Pupilla in rapido movimento, iridi di colore cangiante, dall'azzurro al nero, senza preavviso.</p>
<p class="western" lang="it-IT">&ldquo;S&igrave;. Se ti vedr&ograve; su quello specchio, non avr&ograve; pi&ugrave; dubbi.&rdquo;</p>
<p class="western" lang="it-IT">Si lecc&ograve; le labbra con un gesto meccanico, istintivo.</p>
<p class="western" lang="it-IT">&ldquo;Solo questo? Mostrarle la mia immagine... riflessa?&rdquo;</p>
<p class="western" lang="it-IT">&ldquo;S&igrave;.&rdquo;</p>
<p class="western" lang="it-IT">Esult&ograve;, le braccia al cielo in segno di giubilo.</p>
<p class="western" lang="it-IT">&ldquo;Niente di pi&ugrave; facile, niente di pi&ugrave; facile! Devo solo concentrarmi! Mi dia solo un secondo, okay? Aspetti, aspetti un attimo.&rdquo;</p>
<p class="western" lang="it-IT">Afferr&ograve; le spalle della ragazza, si posizion&ograve; dietro di lei, chiuse le palpebre, comunic&ograve; col campo intrinseco. La signorina trattenne il fiato, incapace di reagire. Un pallido fantasma fece lentamente la sua comparsa di fronte a lei, stampato sulla lastra trasparente. I lineamenti affilati, sottili, fuori dal nulla, dal buio della stanza, la giacca nera, macchiata di sangue, i guanti di velluto bianco, la camicia, la cravatta, i pantaloni scuri, le scarpe di pelle lucida. I capelli, lisci, morbidi, le sopracciglia scure, la pelle biancastra, il naso, le orecchie eleganti, la bocca contornata da labbra sottili, scolpita in un ghigno soddisfatto e sofferente.</p>
<p class="western" lang="it-IT">Una goccia di sudore lungo la fronte.</p>
<p class="western" lang="it-IT">L'immagine era via via pi&ugrave; definita, pi&ugrave; delineata. Le sfumature cedettero il passo a campiture piene e distinte, rese pi&ugrave; vivide dal tremolante chiarore del lampadario. Un'aura di tenebra attorno al suo volto, un macabro chiaroscuro crepuscolare. Una maschera di morte, un essere vivente, uno scheletro ritornato dall'aldil&agrave;. Sempre pi&ugrave; opaco, sempre pi&ugrave; visibile.</p>
<p class="western" lang="it-IT">Le trasparenze svanirono, rimpiazzate da forme solide, robuste.</p>
<p class="western" lang="it-IT">Lingua biforcuta, repentina, mai immobile, lingua di serpente, in movimento continuo, sulle labbra, sui denti. Un'espressione di vittoria, pupille in rapida dilatazione, in contrazione continua.</p>
<p class="western" lang="it-IT">Occhi neri come la pece, incapaci di esprimere sentimenti diversi dal dolore, dalla frustrazione, mai appagati, mai sazi.</p>
<p class="western" lang="it-IT">Mani da pianista protette da guanti candidi come la neve, in velluto bianco, immobili, strette attorno al corpo di una giovane impaurita, mani avide, rapaci, pronte a tutto pur di soddisfare un desiderio.</p>
<p class="western" lang="it-IT">Braccia forti, vestite da un completo di sartoria nero, a cingerle i fianchi, il petto.</p>
<p class="western" lang="it-IT">Francesco si materializz&ograve; come dal nulla, aggrappato alla ragazza, quasi a proteggerla da se stesso. Un abbraccio che non aveva nulla di puro, nulla di fraterno: l'ultimo sfregio del cacciatore alla preda ferita.</p>
<p class="western" lang="it-IT">&ldquo;Eccomi, signorina. Solo per lei. Solo. Per. Lei.&rdquo;</p>
<p class="western" lang="it-IT">La strinse ancora pi&ugrave; forte.</p>
<p class="western" lang="it-IT">&ldquo;Cosa ne dice? Riconosce la mia immagine riflessa? Non sono forse io, la figura che pu&ograve; ammirare sullo <em>ssss</em>pecchio?&rdquo;</p>
<p class="western" lang="it-IT">Sibil&ograve; come un serpente, la lingua a pochi millimetri dalla sua guancia. Il braccio destro sal&igrave; verso l'alto, a coprirle il seno.</p>
<p class="western" lang="it-IT">&ldquo;Ora, lei esaudir&agrave; il mio pi&ugrave; grande anelito, la mia ossessione quotidiana... ed io potr&ograve; svanire in frammenti di informazione, senza rimpianto alcuno.&rdquo;</p>
<p class="western" lang="it-IT">La mano si mosse rapidamente verso il basso, verso l'orlo del vestito, lo afferr&ograve; con forza.</p>
<p class="western" lang="it-IT">&ldquo;Sa? Il bianco le dona... ma rende il suo corpo imperfetto. Lasci che l'aiuti a liberarsi di questa impurezza.&rdquo;</p>
<p class="western" lang="it-IT">&ldquo;A... aspetta solo un secondo.&rdquo;</p>
<p class="western" lang="it-IT">Allent&ograve; la presa.</p>
<p class="western" lang="it-IT">&ldquo;Mi delude, signorina. Lei mi ha garantito che in caso lei avesse visto la mia immagine riflessa...&rdquo;</p>
<p class="western" lang="it-IT">&ldquo;Non mi sto tirando indietro! Voglio solo che tu faccia ancora qualcosa per me!&rdquo;</p>
<p class="western" lang="it-IT">&ldquo;Che cosa? CHE COSA? L'ho servita per tre anni, ho assecondato le sue basse e repellenti pulsioni sessuali, le ho procurato le <em>principesse </em>che bramava, a rischio della mia stessa reputazione! Sono morto, morto, capisce? E sono tornato! Che ordini dovrei ancora eseguire?! Cosa non mi ha ancora ordinato di fare?!&rdquo;</p>
<p class="western" lang="it-IT">&ldquo;Pronuncia il mio nome. Solo una volta, ti prego! La tua voce era cos&igrave; dolce quando mi chiamavi... mi manca, Francesco, mi manca!&rdquo;</p>
<p class="western" lang="it-IT">&ldquo;Nessun problema. Mi ricordi il suo nome ed io lo pronuncer&ograve;. Se questo &egrave; tutto ci&ograve; che mi distanzia dall'essere riconosciuto come me stesso...&rdquo;</p>
<p class="western" lang="it-IT">La ragazza abbass&ograve; il capo e apr&igrave; la bocca, scandendo una serie distinta di suoni.</p>
<p class="western" lang="it-IT">Francesco apr&igrave; la bocca, in un'espressione di sorpresa.</p>
<p class="western" lang="it-IT"><em>Come ho fatto a dimenticarlo? Come... </em></p>
<p class="western" lang="it-IT">Scroll&ograve; le spalle con un movimento elegante, chiuse gli occhi, ripet&eacute; quelle poche lettere, con delicatezza, fondendo armoniosamente suoni vocalici e consonantici, portandoli a risonare assieme, costruendo un'unica, morbida, vellutata melodia. La signorina abbozz&ograve; un tenue sorriso.</p>
<p class="western" lang="it-IT">&ldquo;Grazie...&rdquo;</p>
<p class="western" lang="it-IT">&ldquo;Di nulla. Ora, se permette...&rdquo;</p>
<p class="western" lang="it-IT">Afferr&ograve; l'orlo inferiore dell'abito con tutta la sua forza. Si esib&igrave; in un profondo respiro, prese fiato, chiuse gli occhi.</p>
<p class="western" lang="it-IT">&ldquo;...vorrei raggiungere il mio fine ultimo.&rdquo;</p>
<p class="western" lang="it-IT">Strapp&ograve; con impeto, portando il braccio destro fin sopra la nuca, un unico movimento coordinato, quasi elegante.</p>
<p class="western" lang="it-IT">Un gesto inutile.</p>
<p class="western" lang="it-IT">Nethanienko aveva assistito con orrore a tutta la scena, senza poter muovere un dito. Non aveva ricevuto alcuna illuminazione divina, si era limitato a rassegnarsi alla propria impotenza. I suoi nervi avevano mostrato segni di cedimento alla comparsa, lenta ma inesorabile dell'immagine sullo specchio, l'esatta replica dell'aguzzino, riflessa sulla lastra lucida.</p>
<p class="western" lang="it-IT"><em>Quando sei legato ad una sedia, senza un briciolo di idea, senza possibilit&agrave; di successo, sei fregato. Punto. Dovr&ograve; essere testimone di un reato orribile, la violenza su una ragazza incapace di difendersi. Francesco &ndash; o come diavolo si chiama &ndash; non &egrave; solo un lucido folle, &egrave; anche &ndash; e soprattutto &ndash; un bastardo. Temo sia completamente capace di intendere e volere ma... </em></p>
<p class="western" lang="it-IT">Chiuse l'occhio, lo riapr&igrave;, lo chiuse nuovamente, incapace di credere ai segnali che la retina stava tentando disperatamente di inviargli.</p>
<p class="western" lang="it-IT">Url&ograve; di terrore, incredulo.</p>
<p class="western" lang="it-IT">Francesco socchiuse le palpebre, inorridito. Articol&ograve; ogni singola falange della mano destra, la mano che avrebbe dovuto privare la signorina di ogni sua protezione. Le unghie ghermivano l'aria, rapaci, avide, ma dannatamente prive di consistenza.</p>
<p class="western" lang="it-IT"><em>Ho perso la presa, tutto qui. Ora riprovo. </em></p>
<p class="western" lang="it-IT">Tent&ograve; di afferrare nuovamente il vestito candido della ragazza. La mano lo attravers&ograve; come uno spettro, come una pallida proiezione cinematografica.</p>
<p class="western" lang="it-IT">Osserv&ograve; meglio, cerc&ograve; di capire. Il guanto di velluto giaceva per terra, separato dalla sua controparte fisica. La mano nuda, quasi impalpabile, stava svanendo, perdendo consistenza sotto il suo sguardo attonito.</p>
<p class="western" lang="it-IT">&ldquo;Cosa...?&rdquo;</p>
<p class="western" lang="it-IT">Serr&ograve; le dita, le riapr&igrave;, ruot&ograve; il polso. L'arto rispondeva perfettamente ai suoi comandi ma non sembrava poter interagire con oggetti solidi.</p>
<p class="western" lang="it-IT">&ldquo;Ma... perch&eacute;? Io non...&rdquo;</p>
<p class="western" lang="it-IT">Un lampo, un fulmine nella sua mente, una mente che scricchiolava, si disgregava, sempre pi&ugrave; in fretta.</p>
<p class="western" lang="it-IT">&ldquo;Una trappola! Era... era solo una trappola! Il riflesso, il suo nome... un inganno! Lei... lei mi ha indotto a violare... a violare al massimo la natura, non &egrave; cos&igrave;? Non &egrave; forse cos&igrave;? Mi ha... portato ad esaurire il mio transiente, a distruggermi con le mie stesse mani!&rdquo;</p>
<p class="western" lang="it-IT">La fiss&ograve; irata, due braci ardenti incastonate in un vuoto vertiginoso.</p>
<p class="western" lang="it-IT">&ldquo;Lei... lei ha tradito la mia fiducia! Mi ha usato... ancora una volta!&rdquo;</p>
<p class="western" lang="it-IT">La ragazza abbass&ograve; lo sguardo.</p>
<p class="western" lang="it-IT">&ldquo;Perdonami, ti prego... perdonami come io ho fatto con te!&rdquo;</p>
<p class="western" lang="it-IT">&ldquo;Io... io ho speso la mia vita per lei e ora... questo &egrave; il ringraziamento? Questo &egrave; tutto ci&ograve; che pu&ograve;... che vuole darmi? Un perdono...&rdquo;</p>
<p class="western" lang="it-IT">Parti del suo braccio destro iniziarono ad attraversare il tessuto nero.</p>
<p class="western" lang="it-IT">&ldquo;Un perdono per cosa?! Dio non esiste! Non esiste un aldil&agrave;, un oltremondo! Solo numeri! Stupidi numeri! Zero, uno, stati sovrapposti di entrambi! Una matrice che genera questa realt&agrave;, proiettandola in tre dimensioni! Non c'&egrave; un paradiso in cui la mia anima possa riposare in pace, non c'&egrave; un inferno in cui bruciare per sempre! Il suo perdono non significa nulla! &Egrave; inutile! Inutile!&rdquo;</p>
<p class="western" lang="it-IT">La sua gamba sinistra si frantum&ograve; in schegge di tenebra, frammenti neri come la notte. Cadde rovinosamente sul pavimento, croll&ograve; a terra, rialz&ograve; la testa.</p>
<p class="western" lang="it-IT">&ldquo;Perch&eacute; mi ha fatto questo? Io... io ero un essere umano! Non avevo forse diritto alla felicit&agrave;? A godere della mia esistenza?&rdquo;</p>
<p class="western" lang="it-IT">Crepe scure si addensarono sul suo volto, compromettendo l'occhio sinistro. L'orecchio esplose in polvere di vetro, riempendo i capelli di cristalli bianchi, pungenti.</p>
<p class="western" lang="it-IT">&ldquo;Perch&eacute;? Perch&eacute; posso avere solo ci&ograve; che voglio, solo ci&ograve; che non desidero? Io ho sofferto, ho patito per nulla? Ho davanti a me ci&ograve; che ho cercato, colei a cui ho sacrificato la mia esistenza... e non posso nemmeno toccarla, sfiorarla!&rdquo;</p>
<p class="western" lang="it-IT">&ldquo;Riposa in pace, Francesco... riposa, ti prego. Chiudi gli occhi, lasciati andare... cos&igrave; dimenticher&ograve; tutta questa storia e per me non sar&agrave; cambiato nulla.&rdquo;</p>
<p class="western" lang="it-IT">Con uno sforzo immane si trascin&ograve; fino alla sedia, rantolando, dimenandosi come in preda ad un attacco epilettico.</p>
<p class="western" lang="it-IT">&ldquo;Mi... mi sta dicendo che per lei sar&agrave; come se io non fossi mai tornato? Che perdona i miei atti di follia?&rdquo;</p>
<p class="western" lang="it-IT">Il braccio sinistro proteso in un gesto disperato, la mano aperta in direzione della ragazza.</p>
<p class="western" lang="it-IT">&ldquo;Che... che continuer&agrave; a considerarmi il suo miglior confidente? L'unica persona ad averla mai capita?&rdquo;</p>
<p class="western" lang="it-IT">Tese le dita, in uno spasmo, per raggiungere il suo volto.</p>
<p class="western" lang="it-IT">&ldquo;Che continuer&agrave; ad amarmi come ha sempre fatto finora? Che pregher&agrave; con affetto sulla mia tomba?&rdquo;</p>
<p class="western" lang="it-IT">Annu&igrave; con voce commossa.</p>
<p class="western" lang="it-IT">&ldquo;S&igrave;, te lo prometto.&rdquo;</p>
<p class="western" lang="it-IT">Francesco sorrise.</p>
<p class="western" lang="it-IT">&ldquo;Cosa... cosa dire? Potrei... potrei ringraziarla, signorina. Ringraziarla per il suo amore, per la sua devozione... per la sua comprensione...&rdquo;</p>
<p class="western" lang="it-IT">La mano si abbass&ograve;, afferr&ograve; il vestito.</p>
<p class="western" lang="it-IT">&ldquo;...peccato che a me non ne importi assolutamente nulla!&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><em>D</em><b>I</b><em>ss</em><b>O</b><em>l</em><b>U</b><em>z</em><b>IO</b><em>n</em><b>E</b></h2>
<p class="western" lang="it-IT">Tir&ograve; con tutta la sua forza, strappandole un pezzo dell'abito di dosso, dall'ombelico in gi&ugrave;, cadendo a terra per il rinculo. Di fronte a lui, la signorina, coperta dal frammento di vestito rimanente e dall'intimo candido. L'unico occhio ancora funzionante la scandagli&ograve;, la analizz&ograve; come un biologo avrebbe fatto con un animale. Occhio azzurro, sottile, pupilla contratta, da gatto. Lingua biforcuta, sibilante.</p>
<p class="western" lang="it-IT">&ldquo;Francesco, no! Fermati! Non... non farlo! Fermati, ti prego!&rdquo;</p>
<p class="western" lang="it-IT">La ragione si dissolse nel vortice di informazione, distruggendo parte della sue connessioni neurali, portando alla luce la sua perversione, i suoi peggiori istinti. Una bestia guidata da una mente a pezzi. Si lecc&ograve; le labbra pi&ugrave; volte, labbra che stavano per svanire, come il resto del suo <em>io</em>. Crepe lungo il suo viso, crepe sulle guance, sulla fronte, sul collo. Il braccio destro attravers&ograve; completamente la manica della marsina, spettrale, cadaverico.</p>
<p class="western" lang="it-IT">&ldquo;<em>Sssss</em>&igrave;! &Egrave; mia! &Egrave; mia!&rdquo;</p>
<p class="western" lang="it-IT">Avvicin&ograve; il suo viso all'abito bianco rubato, lo strofin&ograve; sopra, accarezzandolo con le gote frantumate.</p>
<p class="western" lang="it-IT">&ldquo;Mia! Signorina! Ah, signorina! Ora... mia! Mia!&rdquo;</p>
<p class="western" lang="it-IT">Si protese in uno sforzo titanico, erculeo per raggiungerla, per sfiorarla con le dita.</p>
<p class="western" lang="it-IT">&ldquo;Mia! Oh, <em>ssss</em>ignorina! Mia! Solo mia! Solo miaaaaaah!&rdquo;</p>
<p class="western" lang="it-IT">La lingua sibil&ograve;, schioccando come una frusta.</p>
<p class="western" lang="it-IT">&ldquo;<em>Ssss</em>ignorina! Lei sar&agrave; mia! Io l'avr&ograve;! Non &egrave; contenta? Non. &Egrave;. Contenta?! Giaaaaah!&rdquo;</p>
<p class="western" lang="it-IT">Nethanienko si sbilanci&ograve;, si gett&ograve; a terra con la sedia, cercando di liberarsi dalle corde che lo tenevano legato. I nodi non sono cos&igrave; stretti da non poterli allentare. Il suo aguzzino era troppo occupato a delirare per accorgersi di lui.</p>
<p class="western" lang="it-IT">Si era ripreso in tempo dallo shock, lo shock di vedere un essere umano scomparire sotto i suoi occhi, assistere all'esplosione di una gamba e di un orecchio in schegge di vetro nero e bianco, osservare un reticolo di crepe formarsi sulla sua pelle. Il gesto estremo di Francesco aveva risvegliato il suo <em>io</em> cosciente, un <em>io</em> che aveva rubricato la situazione come <em>impossibile</em> e aveva preso le dovute contromisure.</p>
<p class="western" lang="it-IT"><em>Sono allucinazioni dovute alla botta, ma comunque non &egrave; importante. Devo fermare quel pazzo prima che la ferisca. </em></p>
<p class="western" lang="it-IT">Uno scatto di reni, le braccia libere, sfilate dallo schienale, la fune sulle assi marce del pavimento. Si alz&ograve; a fatica, di nuovo in piedi, pronto all'azione.</p>
<p class="western" lang="it-IT">&ldquo;<em>Ssss</em>ignorina! Quanto &egrave; delicata la sua pelle! Quanto &egrave; morbida, soffice, vellutata!&rdquo;</p>
<p class="western" lang="it-IT">La mano di Francesco lungo la sua coscia, ad accarezzarle le gambe, in rapida risalita. Nethanienko stabilizz&ograve; la sua posizione, volse lo sguardo in direzione del rapitore.</p>
<p class="western" lang="it-IT">Trasal&igrave;.</p>
<p class="western" lang="it-IT">Il mignolo destro sfrigolava, frantumandosi lentamente.</p>
<p class="western" lang="it-IT">Il volto di Francesco si contrasse in una smorfia di dolore. Solo per un attimo.</p>
<p class="western" lang="it-IT">&ldquo;Ancora quattro dita, signorina! Ma quattro bastano, s&igrave;, quattro bastano! La avr&ograve;! La avr&ograve;!&rdquo;</p>
<p class="western" lang="it-IT">La ragazza scalci&ograve; con forza, cercando di allontanarlo, di divincolarsi.</p>
<p class="western" lang="it-IT">&ldquo;No, no! Aspetti! Aspetti! Quando avr&ograve; finito mi ringrazier&agrave;!&rdquo;</p>
<p class="western" lang="it-IT">Le dita rimaste raggiunsero la loro met&agrave;, tentando di violarla, a pochi centimetri dal suo sogno proibito. Un urlo di terrore misto a rassegnazione.</p>
<p class="western" lang="it-IT">&ldquo;Fermati! Fermati ti prego! Non farlo!&rdquo;</p>
<p class="western" lang="it-IT">Francesco serr&ograve; le palpebre, pronto a porre termine alla sua esistenza.</p>
<p class="western" lang="it-IT">&ldquo;Ora, s<em>sss</em>ignorina, e<em>ssss</em>igo il mio premio!&rdquo;</p>
<p class="western" lang="it-IT">Un grido acuto, penetrante, terribile. Un colpo secco, con la spalla. Un corpo mutilato, appiattito alla parete, scagliato con violenza contro i telai degli specchi. Cocci di vetro sparsi, frammenti, schegge, polvere trasparente, scintillante.</p>
<p class="western" lang="it-IT">&ldquo;Okay, amico. Sei in arresto. Hai diritto a non parlare, ad una telefonata e...&rdquo;</p>
<p class="western" lang="it-IT">Un ringhio, il verso rauco di una bestia ferita.</p>
<p class="western" lang="it-IT">&ldquo;Polifemo...&rdquo;</p>
<p class="western" lang="it-IT">Un volto di porcellana, sfigurato dalle fratture, a pochi centimetri dal pavimento.</p>
<p class="western" lang="it-IT">&ldquo;...perch&eacute;? Perch&eacute; mi hai fermato? Non avr&ograve; pi&ugrave; occasione di... di...&rdquo;</p>
<p class="western" lang="it-IT">Url&ograve; liberando tutta l'aria contenuta nei suoi polmoni.</p>
<p class="western" lang="it-IT">&ldquo;La vita! Io voglio la mia vita! Voglio la signorina! La voglio! Ora! Lasciamela, lasciamela! Sto morendo, per la seconda volta! Avvicinami a lei, fai s&igrave; che io la possieda! Lasciamelo fare! Polifemo, aiutami! Aiutamiiiii! Non voglio... non... vo...&rdquo;</p>
<p class="western" lang="it-IT">La mano sinistra in frantumi, il braccio destro svanito completamente, la gamba destra in rapida evanescenza. Un torso parlante dotato di raziocinio, una bambola ferita, spaccata, con i meccanismi a vista.</p>
<p class="western" lang="it-IT">&ldquo;Fammela toccare, Polifemo! Fammela baciare, almeno una volta! Portami da lei! Portami da lei!&rdquo;</p>
<p class="western" lang="it-IT">Nethanienko gli punt&ograve; la pistola alla testa.</p>
<p class="western" lang="it-IT">&ldquo;Non penso che lo far&ograve;. &Egrave; gi&agrave; tanto se non premo il grilletto.&rdquo;</p>
<p class="western" lang="it-IT">Filamenti di tenebra riempirono le crepe, luce crepuscolare dalla sua pelle squarciata.</p>
<p class="western" lang="it-IT">&ldquo;Signorina... oh, signorina... mi dispiace.&rdquo;</p>
<p class="western" lang="it-IT">La ragazza lo fiss&ograve; con le lacrime agli occhi.</p>
<p class="western" lang="it-IT">&ldquo;Oh, Francesco... allora, dopotutto...&rdquo;</p>
<p class="western" lang="it-IT">&ldquo;Mi dispiace non aver goduto del suo corpo... nemmeno questa volta.&rdquo;</p>
<p class="western" lang="it-IT">Un ghigno malefico. Francesco rise, rise in modo sguaiato, senza pensare, senza ragionare. Rise, rise senza motivo. Una risata gelida, priva di emozioni, priva di sentimento, una risata meccanica. La pupilla si dilat&ograve; improvvisamente, in un ultimo istante di dolore, in un ultimo attimo di autocoscienza. Ed eccolo, su una strada, a guidare la macchina, a psicanalizzarsi. Il camion spunta all'improvviso, l'auto sbanda, collide col guardrail, precipita gi&ugrave; dalla scogliera. Un bel botto, fra qualche secondo, eh? Ma che sia bello grosso! C'&egrave; poco tempo, il tempo per un ultimo, angosciante pensiero.</p>
<p class="western" lang="it-IT">Ripenso ancora una volta alla signorina, alla sua innocenza, alla sua gioia di vivere, penso ai suoi occhi azzurri, al suo sorriso, al suo corpo nudo, cos&igrave; delicato, perfetto, decorato da bei capelli neri sciolti e lunghi, sinuoso e provocante.</p>
<p class="western" lang="it-IT"><em>Peccato non averne approfittato.</em></p>
<p class="western" lang="it-IT">Un'esplosione di frustrazione, di paura, di rimpianti. Coriandoli neri e bianchi, resti di una marsina elegante, corredata da una cravatta. Pezzi di stoffa, bottoni, una scarpa lucida. Un flash abbacinante, spettacolare. La sera che improvvisamente diventa giorno, la pioggia che si ferma per un attimo, lo scroscio interrotto dal silenzio.</p>
<p class="western" lang="it-IT">Poi, il nulla.</p>
<p class="western" lang="it-IT">Di Francesco era rimasta solo l'ombra, un'ombra stampata su uno specchio.</p>
<p class="western" lang="it-IT">Nethanienko si rialz&ograve; dal pavimento. Controll&ograve; tutto il corpo, cercando di capire se avesse perso qualche arto. Con suo enorme sollievo, si rese conto di essere integro e praticamente illeso. Si mise a sedere sulle assi marce.</p>
<p class="western" lang="it-IT"><em>Cosa diavolo &egrave; successo? &Egrave;... &egrave; veramente esploso? Saltato in aria? Ma no, non ha senso... un momento! Se fosse stato realmente uno zombie? Accidenti, non ci capisco pi&ugrave; niente... per&ograve; sono vivo, e lui &egrave; morto. E questo &egrave; pi&ugrave; che sufficiente.</em></p>
<p class="western" lang="it-IT">La signorina era caduta con tutta la sedia, il viso a terra, gli occhi chiusi, ferite su tutto il corpo. Nethanienko la liber&ograve; dai lacci che la tenevano prigioniera.</p>
<p class="western" lang="it-IT">&ldquo;Ehi! &Egrave; tutto a posto, lo sai, s&igrave;? &Egrave; finita! &Egrave;... &egrave; sparito &ndash; o qualcosa del genere!&rdquo;</p>
<p class="western" lang="it-IT">La scosse un po' con il braccio, cercando di rianimarla. Ritrasse la mano. Pelle fredda come quella di un cadavere. Nethanienko non riusc&igrave; a trattenere un grido.</p>
<p class="western" lang="it-IT"><em>Non pu&ograve; essere morta! Fino ad un attimo fa... </em></p>
<p class="western" lang="it-IT">Lentamente, il calore, il colore sembrarono riappropriarsi di quel corpo inanimato. Un cenno improvviso della mano destra, un gesto automatico, rapido. La palpebra si apr&igrave;, rivelando due occhi di ghiaccio, smarriti, in cerca di qualcuno, di qualcosa. Fissarono Nethanienko, un lampo di gratitudine, lo sguardo sereno di chi ha attraversato una tempesta illeso, poi si rivolsero ad una porta di legno, seminascosta dai resti degli specchi.</p>
<p class="western" lang="it-IT">Una porta che il commissario non aveva mai notato prima.</p>
<p class="western" lang="it-IT">&ldquo;Cosa c'&egrave; l&agrave; dietro?&rdquo;</p>
<p class="western" lang="it-IT">La ragazza scosse debolmente la testa.</p>
<p class="western" lang="it-IT">&ldquo;...n ne ho idea... forse c'&egrave; lei...&rdquo;</p>
<p class="western" lang="it-IT">&ldquo;Lei?&rdquo;</p>
<p class="western" lang="it-IT">&ldquo;...la ragazza dai capelli rossi, setosi, morbidi... con quel bel viso, quelle iridi verdi in cui mi sono persa... lo sai? Mi piace veramente. &Egrave; tua... sorella?&rdquo;</p>
<p class="western" lang="it-IT">&ldquo;Eva? Eva &egrave; veramente qui?&rdquo;</p>
<p class="western" lang="it-IT">&ldquo;...ancesco l'ha rapita. So solo questo...&rdquo;</p>
<p class="western" lang="it-IT">Nethanienko la copr&igrave; con la giacca.</p>
<p class="western" lang="it-IT">&ldquo;Riposa, riposa un po'. Vado a controllare.&rdquo;</p>
<p class="western" lang="it-IT">Si avvicin&ograve; lentamente alla stanza, un passo alla volta, scricchiolio dopo scricchiolio. Afferr&ograve; la maniglia, indeciso sul da farsi. Respir&ograve; profondamente. Un tremore lungo tutto il corpo, una vibrazione, brividi di freddo lungo la schiena. Estrasse la sigaretta elettronica dall'astuccio, la port&ograve; alle labbra, un tiro e via. Una densa nube dolciastra, vapore condensato ad additivi. L'agitazione svan&igrave;, riacquist&ograve; la sua sicurezza. Si fece coraggio, strinse la maniglia con tutte le sue forze, la premette, inizi&ograve; a spingere la porta di legno, per entrare, per cercarla.</p>
<p class="western" lang="it-IT"><em>Fermati, ti prego! </em></p>
<p class="western" lang="it-IT">Eva?</p>
<p class="western" lang="it-IT"><em>S&igrave;, sono io. </em></p>
<p class="western" lang="it-IT">Perch&eacute; dovrei fermarmi? Finalmente posso incontrarti di nuovo, dopo... dopo quattro anni.</p>
<p class="western" lang="it-IT"><em>Non farlo! &Egrave; per il tuo bene. </em></p>
<p class="western" lang="it-IT">Spiegati meglio.</p>
<p class="western" lang="it-IT"><em>Non &egrave; rimasto molto di me, ormai. Ho iniziato a svanire circa un'ora fa. Non voglio... che tu mi veda in questo stato pietoso. Non... non sarei io, capisci? Preferisco che... che mi ricordi come in quella foto, in quella bella foto che hai sulla scrivania. Ero ancora una bambina, d'accordo... ma &egrave; sempre meglio di come sono adesso, credimi.</em></p>
<p class="western" lang="it-IT">La mano si ferma, esitante, il movimento si interrompe.</p>
<p class="western" lang="it-IT"><em>Ti supplico, fermati.</em></p>
<p class="western" lang="it-IT">Non puoi chiedermi questo! Tutto ma non questo!</p>
<p class="western" lang="it-IT"><em>Piangeresti, Andrea... e io non voglio vederti piangere. </em></p>
<p class="western" lang="it-IT">Eva...</p>
<p class="western" lang="it-IT"><em>Non farlo, non varcare questa soglia! Parlami, piuttosto. Io ti risponder&ograve;, risponder&ograve; a qualunque tuo dubbio! Non mi &egrave; rimasto molto da vivere, fammi questo favore, ti prego!</em></p>
<p class="western" lang="it-IT">O... okay, va bene. Sai, in tutto questo tempo ho pensato a cosa avrei potuto dirti, se ti avessi rivisto... solo che ora non mi viene in mente niente, se non una domanda estremamente stupida. &Egrave; curioso, non trovi?</p>
<p class="western" lang="it-IT"><em>No, &egrave; normale. Dai, fammela lo stesso, prima che io svanisca del tutto. Manca poco, purtroppo. </em></p>
<p class="western" lang="it-IT">Guarda che &egrave; veramente stupida, eh?</p>
<p class="western" lang="it-IT"><em>E qual &egrave; il problema? Dai, non farti pregare! </em></p>
<p class="western" lang="it-IT">Perch&eacute; il cappellaio matto? Tu, una ragazza cos&igrave; precisa, attenta alla simmetria, amante della perfezione... travestita da folle! Non l'ho mai capito, lo sai?</p>
<p class="western" lang="it-IT"><em>&Egrave; molto semplice. Il cappellaio matto rappresenta ci&ograve; che non sono mai stata, che non sono mai potuta essere. &Egrave; un simbolo, un simbolo di quello che avrei voluto fare, se non fossi stata Eva. Per questo sono rinata come Cassie, come altro da me, per poter vivere quel brivido di cambiamento! &Egrave; stato bello, anche solo per tre mesi, dimenticarmi ci&ograve; che ero... ed essere ci&ograve; che sono. Spero tu possa provare la stessa esperienza, prima o poi. </em></p>
<p class="western" lang="it-IT">Ora dovrei andarmene, senza poterti nemmeno vedere, giusto?</p>
<p class="western" lang="it-IT"><em>S&igrave;, anche perch&eacute; se tu varcassi quella soglia, svanirei del tutto prima che tu possa anche solo scorgermi con la coda dell'occhio. Sai, esaudiresti il mio pi&ugrave; grande desiderio e...</em></p>
<p class="western" lang="it-IT">Chiaro. Far&ograve; finta di niente. Ciao, Eva. Mi ha fatto piacere poterti parlare ancora un po'... per l'ultima volta.</p>
<p class="western" lang="it-IT">La mano trem&ograve;, come attraversata da una scossa elettrica. Nethanienko cadde in ginocchio, in preda di un attacco epilettico, la voce esitante. Non lasci&ograve; la presa, non si allontan&ograve; di un centimetro.</p>
<p class="western" lang="it-IT"><em>Non pianger&ograve; come un bambino. Devo mantenere un minimo di contegno. &Egrave; lei che se ne sta andando, di nuovo... se ora piangessi, se ora sbraitassi, mi disperassi, la farei sentire peggio, no? </em></p>
<p class="western" lang="it-IT">Non sai quanto.</p>
<p class="western" lang="it-IT"><em>Ancora tu? Perch&eacute; ti intrometti nei miei pensieri con imbarazzante regolarit&agrave;? Ti diverti a scavare nelle mie debolezze? </em></p>
<p class="western" lang="it-IT">No, per niente, ma non posso spegnermi a mio piacimento. Io faccio parte di te, Andrea, sono una tua estensione. &Egrave; vero, sono Eva, quello che resta di tua sorella... ma vedi, il nostro legame &egrave; ancora pi&ugrave; profondo.</p>
<p class="western" lang="it-IT"><em>Cosa vuoi dirmi? </em></p>
<p class="western" lang="it-IT">Prima o poi lo capirai.</p>
<p class="western" lang="it-IT">&ldquo;Andrea!&rdquo;</p>
<p class="western" lang="it-IT">Si volt&ograve; di scatto, la mano nella fondina, pronta ad impugnare la pistola. Una ragazza dai capelli neri, occhi scuri, invetrati &ndash; assenti? &ndash;, piuttosto alta, vestiti infangati, inzuppata dalla testa ai piedi. Abbass&ograve; l'arma.</p>
<p class="western" lang="it-IT">&ldquo;Arianna? Cosa ci fai qui? Chi ti ha dato il permesso di superare il cordone di sicurezza?! Insomma, come...&rdquo;</p>
<p class="western" lang="it-IT">&ldquo;Le spiegazioni a dopo.&rdquo;</p>
<p class="western" lang="it-IT"><em>L'ho nascosta ai loro occhi.</em></p>
<p class="western" lang="it-IT">&ldquo;Adesso devo vederla.&rdquo;</p>
<p class="western" lang="it-IT"><em>Adesso deve vedermi.</em></p>
<p class="western" lang="it-IT">&ldquo;Sono qui per lei.&rdquo;</p>
<p class="western" lang="it-IT"><em>&Egrave; qui per me.</em></p>
<p class="western" lang="it-IT">&ldquo;Mi ha guidato attraverso le mine.&rdquo;</p>
<p class="western" lang="it-IT"><em>L'ho guidata attraverso le mine.</em></p>
<p class="western" lang="it-IT">&ldquo;Perch&eacute; vuole parlarmi.&rdquo;</p>
<p class="western" lang="it-IT"><em>Perch&eacute; voglio parlarle.</em></p>
<p class="western" lang="it-IT">&ldquo;Perch&eacute; con me non si dissolver&agrave;, non subito, almeno.&rdquo;</p>
<p class="western" lang="it-IT"><em>Perch&eacute; &egrave; solo un capriccio, non un desiderio vero.</em></p>
<p class="western" lang="it-IT">&ldquo;Lascia la maniglia, me ne occupo io.&rdquo;</p>
<p class="western" lang="it-IT"><em>Fai quello che dice, o che dico &ndash; non cambia molto, ti sto parlando tramite lei.</em></p>
<p class="western" lang="it-IT">&ldquo;Un burattino? La stai... controllando?&rdquo;</p>
<p class="western" lang="it-IT"><em>All'incirca s&igrave;. Dai, non fare il difficile e cedile il passo. </em></p>
<p class="western" lang="it-IT">Nethanienko sospir&ograve; amareggiato, apr&igrave; la mano, fece due passi in avanti, fino a raggiungere l'uscio dello stabile.</p>
<p class="western" lang="it-IT">&ldquo;Fai come vuoi.&rdquo;</p>
<p class="western" lang="it-IT">La signorina era sdraiata per terra, adagiata in posizione fetale sulle assi del pavimento, leggermente assopita. Sarebbe stato meglio non disturbarla.</p>
<p class="western" lang="it-IT">&ldquo;Far&ograve; segno ai miei di raggiungermi.&rdquo;</p>
<p class="western" lang="it-IT"><em>Aspetta ancora due minuti, dammi il tempo di sparire in pace. </em></p>
<p class="western" lang="it-IT">Una boccata di fumo sintetico, una nube grigia nell'atmosfera densa del casolare. Un sorriso agrodolce, n&eacute; divertito, n&eacute; ironico.</p>
<p class="western" lang="it-IT">&ldquo;Come desideri.&rdquo;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Di</b><sup><b>o</b></sup><sub><b>a</b></sub><b>logo</b></h2>
<p class="western" lang="it-IT">Assi di legno bucherellate dai tarli, un filo elettrico collegato ad una lampadina ad incandescenza, nubi di pulviscolo, una sedia rovesciata, una catena assicurata al muro, una manetta chiusa.</p>
<p class="western" lang="it-IT">&ldquo;Dove... dove mi trovo? L'ultima cosa che ricordo... &egrave; il campo minato... come sono finita qui?&rdquo;</p>
<p class="western" lang="it-IT">Un paio di jeans strappati, una giacchetto di pelle, una t-shirt bianca, un paio di calze spaiate, una cintura chiusa, con un solo buco, un reggiseno, un paio di slip, tutto accatastato per terra, accanto al catenaccio.</p>
<p class="western" lang="it-IT">&ldquo;Questi vestiti...&rdquo;</p>
<p class="western" lang="it-IT">Arianna si chin&ograve;, cercando di capire, tentando di comprendere.</p>
<p class="western" lang="it-IT">&ldquo;Cassie?! Dove... dove sei? Sei qui, qui vicino, vero? Cassie!&rdquo;</p>
<p class="western" lang="it-IT"><em>Non gridare. Ti sento benissimo.</em></p>
<p class="western" lang="it-IT">La testa le ronz&ograve; per alcuni, interminabili secondi.</p>
<p class="western" lang="it-IT">&ldquo;Perch&eacute; ti sento nella mia mente? Dove ti sei nascosta?!&rdquo;</p>
<p class="western" lang="it-IT"><em>Guarda meglio, io sono qui, di fronte a te. </em></p>
<p class="western" lang="it-IT">Aguzz&ograve; la vista, cercando di mettere a fuoco i dettagli.</p>
<p class="western" lang="it-IT">Url&ograve; di terrore, scatt&ograve; all'indietro, appiccic&ograve; le spalle alla porta, ferendosi con le schegge di legno. Un fantasma, uno spettro impalpabile, una presenza eterea, una pallida immagine sfumata, riflesso dalle particelle di polvere sospese in aria.</p>
<p class="western" lang="it-IT"><em>D'accordo, ammetto di non essere nelle migliori condizioni, ma sono comunque io, no? </em></p>
<p class="western" lang="it-IT">Pelle chiara, priva di lineamenti definiti, priva di dettagli anatomici. Capelli rossi, luci soffuse arcuate a coprire un volto vuoto, due bagliori verdi, scintillanti dove una volta si trovavano gli occhi.</p>
<p class="western" lang="it-IT">&ldquo;Ca... Cassie?&rdquo;</p>
<p class="western" lang="it-IT"><em>Quello che ne rimane. Ary, io sto svanendo, &egrave; per questo che ti ho guidato qui. Dovresti perdonarmi un paio di cose, sai? Ti ho fatto attraversare un campo minato contro la tua volont&agrave;, dopotutto. Ad ogni modo, per me era importante che tu arrivassi.</em></p>
<p class="western" lang="it-IT">&ldquo;Lo... lo sai che a momenti mandavi me all'altro mondo, vero?&rdquo;</p>
<p class="western" lang="it-IT"><em>Un rischio trascurabile, dato che non esiste un altro mondo.</em></p>
<p class="western" lang="it-IT">&ldquo;Lo sai che sei nuda, vero?&rdquo;</p>
<p class="western" lang="it-IT"><em>S&igrave;, ma cosa me ne importa? Tanto non si distingue pi&ugrave; nulla, solo il mio contorno esterno. Perdere il tatto &egrave; stato frustrante, mi sono dovuta ingegnare un po' per comunicare con l'ambiente.</em></p>
<p class="western" lang="it-IT">&ldquo;Cassie... questo &egrave; un addio, non &egrave; cos&igrave;? Te ne stai andando per sempre?&rdquo;</p>
<p class="western" lang="it-IT">La presenza chin&ograve; il capo.</p>
<p class="western" lang="it-IT"><em>S&igrave;. Inutile nasconderlo.</em></p>
<p class="western" lang="it-IT">&ldquo;Andrai in Paradiso, vero?&rdquo;</p>
<p class="western" lang="it-IT"><em>Ary, te l'ho gi&agrave; detto il Paradiso... </em></p>
<p class="western" lang="it-IT">Si ferm&ograve;, come per pesare le parole.</p>
<p class="western" lang="it-IT"><em>S&igrave;, andr&ograve; in Paradiso. Continuer&ograve; a vegliare su di te, da lass&ugrave;. Ehi, non fare quella faccia, vuol dire che alla tua morte ci rivedremo! Dai, ti aspetter&ograve; lass&ugrave;.</em></p>
<p class="western" lang="it-IT">&ldquo;Stavi per dire che il Paradiso non esiste.&rdquo;</p>
<p class="western" lang="it-IT"><em>Chi pu&ograve; dirlo? Non sar&ograve; certo io a distruggere ci&ograve; in cui credi! Perch&eacute; dovrei risponderti? Dai, hai altro da chiedermi? Cose pi&ugrave; normali, intendo.</em></p>
<p class="western" lang="it-IT">&ldquo;Sei veramente la sorella di Andrea Nethanienko? La ragazza che &egrave; morta quattro anni fa durante le riprese di <em>Neonlight</em>?&rdquo;</p>
<p class="western" lang="it-IT"><em>S&igrave;.</em></p>
<p class="western" lang="it-IT">&ldquo;Hai... hai veramente fatto l'amore con quella ragazza di l&agrave;?&rdquo;</p>
<p class="western" lang="it-IT"><em>S&igrave;.</em></p>
<p class="western" lang="it-IT">&ldquo;Quelle note a margine su <em>In Black'n'White... </em>le hai lasciate per me? Per farmele leggere?&rdquo;</p>
<p class="western" lang="it-IT"><em>Solo in parte. Erano il mio diario personale, prima del nostro ultimo pomeriggio insieme.</em></p>
<p class="western" lang="it-IT">&ldquo;Tu...&rdquo;</p>
<p class="western" lang="it-IT">Ingoi&ograve; la saliva.</p>
<p class="western" lang="it-IT">&ldquo;Tu sparirai per sempre? Non tornerai pi&ugrave;...&rdquo;</p>
<p class="western" lang="it-IT"><em>No. &Egrave; troppo, troppo improbabile. Una cosa del genere capita una volta nella vita &ndash; e nella morte. Diciamo che per una fortunata serie di coincidenze non ero ancora stata sovrascritta, tutto qui. Non capiter&agrave; una seconda volta, non ci sperare.</em></p>
<p class="western" lang="it-IT">&ldquo;E ora sei incorporea.&rdquo;</p>
<p class="western" lang="it-IT"><em>Non ho deciso io di esserlo. Pensi che mi abbia fatto piacere sentire gli abiti che mi attraversavano il corpo? &Egrave; stata un'esperienza orribile! </em></p>
<p class="western" lang="it-IT">Si protese in avanti, cercando di raggiungerla, di cingerla con le braccia. Pass&ograve; oltre, senza poterla toccare.</p>
<p class="western" lang="it-IT">&ldquo;Non posso nemmeno abbracciarti... un ultima volta.&rdquo;</p>
<p class="western" lang="it-IT"><em>Mi dispiace. Avrei voluto farlo anch'io, ma ormai... </em></p>
<p class="western" lang="it-IT">Cassie alz&ograve; lo sguardo al cielo.</p>
<p class="western" lang="it-IT"><em>Hai sentito la pioggia? Senti come ticchetta, come scende gi&ugrave;, accarezzando il terreno, rendendolo gravido e fecondo, pronto a generare nuova vita. Secondo me, il torrente &egrave; in piena, in questo momento. Star&agrave; gi&agrave; portando via la mia roba, verso il mare. Un bel modo di finire, non trovi? Pensa che ridere, quando un pescatore trover&agrave; nelle sue reti un orologio con le lancette in moto contrario o una cassettiera da farmacia!</em></p>
<p class="western" lang="it-IT">&ldquo;Cassie...&rdquo;</p>
<p class="western" lang="it-IT">Arianna si sedette accanto al muro.</p>
<p class="western" lang="it-IT">&ldquo;Sono un po' gelosa, sai?&rdquo;</p>
<p class="western" lang="it-IT"><em>Gelosa... di me? Ma cavolo, sto per lasciare questo mondo, come fai ad essere gelosa?</em></p>
<p class="western" lang="it-IT">&ldquo;Hai potuto essere diversa... anche se solo per poco. Non ti &egrave; importato nulla dei giudizi altrui, delle lusinghe, delle occhiatacce. Hai... hai fatto tutto quello che ti sei sentita di fare, senza limiti. Per questo provo invidia. E un pizzico di gelosia.&rdquo;</p>
<p class="western" lang="it-IT"><em>Non mi dirai che... </em></p>
<p class="western" lang="it-IT">Una risata limpida e cristallina, brevi impulsi nel tessuto della realt&agrave;, intervallati da scintille verdi, bizzose, sprizzate dai suoi occhi, in ogni direzione.</p>
<p class="western" lang="it-IT"><em>Non mi dirai che sei gelosa della ragazza dai capelli corvini che sta riposando di l&agrave;! Ma dai, su! Mi sembra di aver fatto la stessa cosa con te, stupida! E le hai sentite le voci su noi due? Qualcuno ci ha pure visto! Se penso che fino a due giorni fa avresti vomitato solo all'idea...</em></p>
<p class="western" lang="it-IT">&ldquo;S&igrave;, sono gelosa di lei, ma non per quello! A lei... hai raccontato quasi tutto, quasi subito! A me no! E mi conoscevi da pi&ugrave; tempo! Quella l'hai vista una volta e ci sei pure andata a letto <em>subito</em>! Perch&eacute; mi hai tenuto nascosto tutto questo... cos&igrave; a lungo?! Perch&eacute;? Ma soprattutto... per quale motivo non mi hai detto chiaro e tondo che volevi vedermi? Perch&eacute; hai controllato la mente di una di quelle poveracce rapite da quel pazzo per comunicarmi il tuo messaggio!&rdquo;</p>
<p class="western" lang="it-IT"><em>Se te lo avessi detto direttamente, non avresti avuto almeno una domanda da pormi adesso. Ho solo giocato ancora un po'. </em></p>
<p class="western" lang="it-IT">Arianna rimase ferma, immobile, spiazzata. Una risata liberatoria, priva di senso, priva di significato. Un lampo improvviso, Cassie perse ulteriormente visibilit&agrave;.</p>
<p class="western" lang="it-IT"><em>Sai, vorrei dirti ancora molte cose, vorrei fare ancora molte cose, un altro pomeriggio di shopping con te, ad esempio... ma non ho pi&ugrave; tempo. In questi ultimi giorni ho visto il mio mondo come un clessidra, hai presente? Quegli enormi, antichi orologi formati da due coni sovrapposti, pieni di sabbia? Ecco, la mia sabbia, la mia nuova vita &egrave; rimasta ferma quasi fino alla fine, poi, all'improvviso ha iniziato a scorrere tutta assieme, in un secondo... ed eccomi qui. Sono patetica, non trovi? Uno spettro che si compiange. </em></p>
<p class="western" lang="it-IT">Scroll&ograve; le spalle &ndash; o la loro rappresentazione.</p>
<p class="western" lang="it-IT"><em>Pazienza, in fondo &egrave; stato bello. Io la mia vita l'ho vissuta, Ary. </em></p>
<p class="western" lang="it-IT">Le si avvicin&ograve;, cerc&ograve; di sfiorarla, di toccarla un ultima volta, senza successo. Un sospiro, un ultimo sospiro. Si sovrappose a lei, esattamente, nella stessa posizione.</p>
<p class="western" lang="it-IT"><em>Ora tocca a te.</em></p>
<p class="western" lang="it-IT">Una sensazione celestiale pervase il suo corpo, asciugandolo, riscaldandolo, vaporizzando dubbi, ansie, sentimenti di paura, di inadeguatezza. I capelli si sollevarono, puntando verso il soffitto. Allarg&ograve; le braccia, per raccogliere tutta la radiazione di esistenza che si stava sprigionando dentro di lei, un'onda di realt&agrave;, di vita che si spandeva, disperdendo la mente di Cassie, la sua intera essenza, le sue percezioni, i suoi ricordi, riportandola ad essere un tutt'uno con il mondo, con l'universo. Flussi di coscienza, di conoscenza allo stato puro entrarono in Arianna, la pervasero, la scombussolarono, giocarono con lei, ripulirono il suo <em>io</em> interiore dal guscio di spine creato per proteggersi, polverizzarono il <em>super io</em>, riducendolo in frammenti, presero per mano l'<em>es</em> e lo portarono a galla, rendendolo padrone del mondo, riportandolo alla luce, alla vita. Radiazione cosmica di fondo, calda, viva, vibrante. Un flash finale, una luce nel buio, la lampadina spenta, il filo a penzoloni.</p>
<p class="western" lang="it-IT">Silenzio.</p>
<p class="western" lang="it-IT">Arianna cadde come in trance, perse l'equilibrio, crollo al suolo. La pila di abiti attut&igrave; il colpo, lasciandola come addormentata. Apr&igrave; gli occhi, quasi all'istante, si mise a sedere sulla giacca di pelle, guardandosi attorno, senza un preciso motivo, ruotando la testa in senso orario e antiorario. Controll&ograve; i suoi abiti. Erano puliti, come usciti da una lavanderia a gettone. Nessuna traccia di fango, di sporco. Not&ograve; solo in quel momento di essere abbronzata, come se si fosse sottoposta ad una lampada integrale. Un effetto collaterale dell'esplosione?</p>
<p class="western" lang="it-IT">Forse, ma non era importante.</p>
<p class="western" lang="it-IT">Si accarezz&ograve; i capelli, cercando di raccogliere le idee, li annod&ograve;, ci giocherell&ograve; un po', tenendoli davanti agli occhi. Si accorse che alcune ciocche qua e l&agrave; avevano assunto un colore strano, una via di mezzo tra il castano e il biondo, donandole un aspetto bizzarro. Si chiese se anche i suoi occhi avessero cambiato colore, ma solo per un attimo.</p>
<p class="western" lang="it-IT">Non le sarebbe importato molto.</p>
<p class="western" lang="it-IT">Si mise in ginocchio, gattonando per alcuni metri, poi si alz&ograve; in piedi, in posizione eretta, alz&ograve; lo sguardo verso il cielo, verso l'infinito celato dal soffitto basso. Era in grado di vedere <em>oltre</em>, di osservare le stelle aldil&agrave; di quella cornice caduca ed immensamente ristretta. Una nuova consapevolezza si fece largo dentro di lei, la consapevolezza di essere, di esistere. Chiuse gli occhi pi&ugrave; volte, apr&igrave; le palpebre una volta in pi&ugrave;.</p>
<p class="western" lang="it-IT">Mosse le labbra, come per articolare un suono, senza emetterlo, lasciando tutto in sospeso.</p>
<p class="western" lang="it-IT">Dopo un paio di tentativi, una voce dolce, delicata, decisa, risuon&ograve; nell'aria, perme&ograve; l'atmosfera, vibr&ograve; nell'etere, illuminando la sua mente, il suo cuore, la sua anima. Una nuova Arianna nata dalle ceneri di quella vecchia, un nuovo ente, conscio di se stesso, delle sue esperienze, della sua vita.</p>
<p class="western" lang="it-IT">Inspir&ograve; profondamente, fino ad avvertire l'odore pungente del fumo, una sigaretta elettronica appena accesa, il suo proprietario dall'altra parte della porta, una ragazza sdraiata sul pavimento, assopita, coperta da un impermeabile beige.</p>
<p class="western" lang="it-IT">Cant&ograve; una canzone, note invisibili, impercettibili, solo accennate, si sciolse i capelli, butt&ograve; via il fermaglio, afferr&ograve; la manica destra del suo abito, la strapp&ograve; di netto, lasciando la pelle a vista, accarezzando quella strana, enigmatica abbronzatura. Senza smettere di cantare si diresse verso la porta, strinse la maniglia, la gir&ograve;, lentamente, attimo dopo attimo. E pronunci&ograve; quella parola, quella stessa parola che aveva pervaso il campo di realt&agrave; solo un minuto prima.</p>
<p class="western" lang="it-IT">&ldquo;Eccomi.&rdquo;</p>
<p class="western" lang="it-IT" >&nbsp;</p>
<p class="western" lang="it-IT" >&nbsp;</p>
<h2 class="western" lang="it-IT"><b>Fine</b><em>stra su un mondo perduto</em></h2>
<p class="western" lang="it-IT">Nethanienko emerse dalle tenebre, tossendo ripetutamente. Un volto deluso, segnato dalla fatica.</p>
<p class="western" lang="it-IT">&ldquo;Ho ispezionato tutto il tunnel. Non &egrave; rimasto niente. La casa di Eva &egrave; finita in bocca ai pesci.&rdquo;</p>
<p class="western" lang="it-IT">Si appoggi&ograve; alla parete del ponte, respirando a fatica.</p>
<p class="western" lang="it-IT">&ldquo;La piena ha travolto tutto, si &egrave; portata via ogni cosa. &Egrave; un peccato sai? Mi sarebbe piaciuto vedere come si era sistemata. Da come me l'hai descritto, sembrava un posto accogliente. Chiss&agrave; come le &egrave; saltato in mente di arredare un ponte su un torrente?&rdquo;</p>
<p class="western" lang="it-IT">Scosse la testa.</p>
<p class="western" lang="it-IT">&ldquo;La signorina sar&agrave; molto delusa. Non potr&ograve; portarle neppure un ricordino. Ha patito molto quando ha scoperto che Eva non sarebbe pi&ugrave; tornata da lei. Avresti dovuto vederla, sembrava seriamente innamorata.&rdquo;</p>
<p class="western" lang="it-IT">Alz&ograve; lo sguardo, verso una direzione ignota.</p>
<p class="western" lang="it-IT">&ldquo;Ma perch&eacute; te lo dico? Dopotutto c'eri anche tu, l&agrave; al casolare. Certo, se ti degnassi di rispondere...&rdquo;</p>
<p class="western" lang="it-IT">Una grossa bolla di gomma rosa esplose senza preavviso, risuonando all'interno del condotto cavo.</p>
<p class="western" lang="it-IT">&ldquo;Stavo masticando. Non &egrave; bene parlare con la bocca piena.&rdquo;</p>
<p class="western" lang="it-IT">&ldquo;Certo, certo, hai ragione... per&ograve; non ti ho portata qui per fare tappezzeria. Volevo che mi raccontassi qualcosa di pi&ugrave; su questo posto.&rdquo;</p>
<p class="western" lang="it-IT">La ragazza si stacc&ograve; dalla parete, un occhio verde, uno azzurro, capelli biondi lunghi, pelle leggermente abbronzata, dorata, top bianco decorato da scritte in corsivo, una minigonna nera, una giacca senza maniche di pelle dello stesso colore, guanti senza dita, stivaletti scuri, fin sopra la caviglia. Sistem&ograve; con cura la cicca all'interno di un fazzoletto e la ripose in tasca, in attesa di trovare un bidone.</p>
<p class="western" lang="it-IT">&ldquo;Ti ho gi&agrave; raccontato tutto quello che potevo, non so cos'altro dirti. Cassie abitava qui, non c'&egrave; dubbio. Vedi? Questo chiodo reggeva l'amaca, quest'altro teneva ferma la cassettiera. E qui... io e lei...&rdquo;</p>
<p class="western" lang="it-IT">Una lacrima le scese lungo la guancia. La ragazza scroll&ograve; la testa con forza, tentando di riprendersi. Nethanienko le porse un fazzoletto. Una timida risposta.</p>
<p class="western" lang="it-IT">&ldquo;Grazie.&rdquo;</p>
<p class="western" lang="it-IT">&ldquo;Fammi indovinare: non erano pantegane troppo cresciute, giusto?&rdquo;</p>
<p class="western" lang="it-IT">Un sorriso fugace in risposta.</p>
<p class="western" lang="it-IT">&ldquo;No, non lo erano.&rdquo;</p>
<p class="western" lang="it-IT">&ldquo;Avrei dovuto immaginarlo.&rdquo;</p>
<p class="western" lang="it-IT">Nethanienko tast&ograve; il terriccio arido, segu&igrave; il profilo del pilone, osserv&ograve; tutto con calma innaturale.</p>
<p class="western" lang="it-IT">&ldquo;Quindi &egrave; scomparso tutto. Trascinato in mare dalla piena.&rdquo;</p>
<p class="western" lang="it-IT">&ldquo;Mi dispiace.&rdquo;</p>
<p class="western" lang="it-IT">&ldquo;Non fa niente, capita. Mi ero gi&agrave; rassegnato. Piuttosto...&rdquo;</p>
<p class="western" lang="it-IT">Si avvicin&ograve; alla ragazza, abbassando lo sguardo per poterla fissare negli occhi.</p>
<p class="western" lang="it-IT">&ldquo;Da quand'&egrave; che ci mettiamo le lenti a contatto colorate e ci tingiamo i capelli? &Egrave; una nuova moda? Sai che sembri il personaggio di un manga, s&igrave;?&rdquo;</p>
<p class="western" lang="it-IT">La ragazza allung&ograve; la mano, sfiorandogli le labbra chiuse con l'indice destro.</p>
<p class="western" lang="it-IT">&ldquo;S&igrave;, e non me ne importa assolutamente niente, okay? Semplicemente, desidero vestirmi cos&igrave;! E domani vado ad una gara di cosplay con il mio ragazzo, quindi non provare a rovinarmi il momento!&rdquo;</p>
<p class="western" lang="it-IT">Un fischio compiaciuto, di ammirazione.</p>
<p class="western" lang="it-IT">&ldquo;Una gara di <em>cosplay</em>? Con il tuo <em>ragazzo</em>? E tu saresti la stessa Arianna che ho conosciuto tre settimane fa? Dio mio, cosa non ti ha fatto mia sorella!&rdquo;</p>
<p class="western" lang="it-IT">Arianna sbuff&ograve; con irritazione.</p>
<p class="western" lang="it-IT">&ldquo;Questo. Era. Un colpo. Basso.&rdquo;</p>
<p class="western" lang="it-IT">Nethanienko le premette l'indice sul naso affusolato.</p>
<p class="western" lang="it-IT">&ldquo;Devo ammettere che mi hai stupito, comunque. Una che fino a venti giorni fa aveva paura di farsi vedere in giro con un uomo di dieci anni pi&ugrave; vecchio <em>non solo</em> chiede espressamente di tornare con me in macchina dalla catapecchia, ma &ndash; udite, udite &ndash; mi propone di imboscarmi con lei lungo il tragitto!&rdquo;</p>
<p class="western" lang="it-IT">Arianna arross&igrave; leggermente, ma non troppo.</p>
<p class="western" lang="it-IT">&ldquo;&Egrave; stato... un momento di debolezza, okay?&rdquo;</p>
<p class="western" lang="it-IT">Nethanienko scroll&ograve; il capo.</p>
<p class="western" lang="it-IT">&ldquo;Onestamente, ero l&igrave; per aprire la porta e prenderti a calci nel culo. Dico, dopo tutto quel casino, la prima cosa che mi chiedi &egrave; di fare sesso? Non so quanti neuroni tu abbia perso in quella baracca, ma decisamente qualcuno in pi&ugrave; di me.&rdquo;</p>
<p class="western" lang="it-IT">Arianna lo schiaffeggi&ograve; sul collo con la mano aperta.</p>
<p class="western" lang="it-IT">&ldquo;Cretino!&rdquo;</p>
<p class="western" lang="it-IT">Nethanienko accus&ograve; il colpo, si rialz&ograve; velocemente, massaggiandosi la nuca.</p>
<p class="western" lang="it-IT">&ldquo;Sei diventata pure manesca. Non so cosa diavolo sia successo alla baracca, ma &ndash; giuro &ndash; ti preferisco cos&igrave;. Ti ho vista entrare con i capelli scuri e la pelle chiara, un vestito integro, umido e pieno di fango, sei uscita con una leggera abbronzatura, dozzine di capelli biondi nascosti tra le ciocche, nessuna traccia d'acqua o di terra, una manica in meno. Bizzarro, no?&rdquo;</p>
<p class="western" lang="it-IT">La ragazza scroll&ograve; le spalle.</p>
<p class="western" lang="it-IT">&ldquo;&Egrave; stato l'ultimo dono di Cassie. Non ho ancora ben capito cosa sia successo... ma &egrave; come se parte di lei fosse diventata... parte di me.&rdquo;</p>
<p class="western" lang="it-IT">Arianna si strinse tra le braccia, il tono di voce sommesso.</p>
<p class="western" lang="it-IT">&ldquo;E di questo le sono enormemente grata.&rdquo;</p>
<p class="western" lang="it-IT">&ldquo;Cosa ne hanno pensato i tuoi?&rdquo;</p>
<p class="western" lang="it-IT">&ldquo;Ti sembrer&agrave; impossibile, ma l'hanno accettato di buon grado. Mio padre, almeno. Forse ha apprezzato il fatto che gli ho raccontato tutto. Di quale fosse il mio vero rapporto con Cassie, di cosa abbiamo fatto... insieme. Di quanto avrei voluto... potergliela presentare. Sai, ero cotta persa, ma non me n'ero mai resa conto... fin quando non &egrave; stato troppo tardi. Ho pianto come una fontana, arrivata a casa, ho raccontato l'intera storia, senza censure, senza nascondere nulla. Ho solo eliminato i dettagli sovrannaturali e ho detto loro... che quel maniaco l'ha uccisa.&rdquo;</p>
<p class="western" lang="it-IT">&ldquo;Tutta quella storia sui <em>ritornati</em> era decisamente troppo complicata da accettare. Io, che l'ho vissuta in prima persona, faccio ancora fatica a crederci.&rdquo;</p>
<p class="western" lang="it-IT">&ldquo;Mi manca, Andrea. M... mi manca troppo. Come amica, come confidente... come tutto.&rdquo;</p>
<p class="western" lang="it-IT">Nethanienko la strinse in un abbraccio. Arianna lo lasci&ograve; fare, senza indugiare, senza opporsi. Quell'uomo dal look trasandato era diventato come un fratello maggiore, lo <em>percepiva </em>come tale. Era come se si conoscessero da sempre.</p>
<p class="western" lang="it-IT">&ldquo;Tu almeno hai potuto salutarla... un'ultima volta.&rdquo;</p>
<p class="western" lang="it-IT">L'uomo appoggi&ograve; la schiena al muro, scese fino a toccare terra. Arianna lo raggiunse e gli si sedette accanto.</p>
<p class="western" lang="it-IT">&ldquo;Sai, &egrave; stato difficile abituarmi al silenzio. Quella vocina nella mia testa, la voce che mi guidava, mi consolava, mi dava consigli... era mia sorella. Anche se l'ho ignorato quasi fino alla fine. Svanita lei, ha smesso di parlarmi. Un vuoto tremendo, un vuoto che, in qualche modo, ho dovuto colmare. &Egrave; come essere abituato ad ascoltare la radio per venti ore al giorno e all'improvviso trovarsi senza la possibilit&agrave; di sentirla.&rdquo;</p>
<p class="western" lang="it-IT">Arianna appoggi&ograve; la testa sulla sua spalla.</p>
<p class="western" lang="it-IT">&ldquo;Non &egrave; l'unica cosa a cui ti sei dovuto abituare. Cosa mi dici dell'occhio di vetro?&rdquo;</p>
<p class="western" lang="it-IT">&ldquo;Scomodo, ma almeno non sembro pi&ugrave; un pirata. Alla fine ho deciso di comprarlo, me lo hanno costruito a tempo di record. Sembro quasi una persona normale, ora.&rdquo;</p>
<p class="western" lang="it-IT">&ldquo;Gi&agrave;, gi&agrave;, un novello tenente Colombo! Non so perch&eacute;, ma in questo momento sto vedendo Cassie mentre alza il pollice in segno di approvazione. Sarebbe stata felicissima del tuo nuovo look.&rdquo;</p>
<p class="western" lang="it-IT">&ldquo;Buffo, &egrave; la stessa cosa che stavo pensando. <em>Cos&igrave; finalmente sei di nuovo simmetrico, Andrea</em>, <em>perch&eacute; ci hai messo cos&igrave; tanto?</em> direbbe. E credo sarebbe contenta di vederti conciata cos&igrave;.&rdquo;</p>
<p class="western" lang="it-IT">Arianna sospir&ograve;, accoccolandosi accanto a lui.</p>
<p class="western" lang="it-IT">&ldquo;Quella che sto vivendo &egrave; pi&ugrave; una specie di... sbronza di vita. S&igrave;, sono ebbra, un po' ciucca forse. Pu&ograve; darsi che quando la carica si sar&agrave; esaurita, torner&ograve; ad essere l'Arianna di prima, timorosa, chiusa in se stessa, incapace di rompere la sua routine. Comunque, non rinnegher&ograve; nulla di questo periodo, poco ma sicuro.&rdquo;</p>
<p class="western" lang="it-IT">Un velo di malinconia nelle sue iridi bicolori.</p>
<p class="western" lang="it-IT">&ldquo;Sai? Temo che il <em>super io </em>non sia cos&igrave; facile da sopprimere. Prima o poi torner&agrave; alla carica, ricordandomi chi sono e cosa devo fare. Per&ograve; ci sar&agrave; una differenza, una differenza importante.&rdquo;</p>
<p class="western" lang="it-IT">Prese la mano di Nethanienko, si alz&ograve;, lui la segu&igrave; a ruota.</p>
<p class="western" lang="it-IT">&ldquo;Io sar&ograve; in grado di dire <em>no</em>, di oppormi, insomma. Qualunque siano le convenzioni.&rdquo;</p>
<p class="western" lang="it-IT">&ldquo;Quindi, non tornerai ad essere una bambolina di gesso incapace di esprimersi liberamente solo perch&eacute; <em>non &egrave; consono al suo status sociale</em>?&rdquo;</p>
<p class="western" lang="it-IT">Arianna abbozz&ograve; un sorriso.</p>
<p class="western" lang="it-IT">&ldquo;Non posso permettermelo. Devo vivere la mia vita. Non voglio pi&ugrave; sprecare tempo con milioni di problemi inutili. Non voglio che l'ultimo regalo di Cassie vada sprecato.&rdquo;</p>
<p class="western" lang="it-IT">&ldquo;A proposito di regali...&rdquo;</p>
<p class="western" lang="it-IT">Estrasse una busta bianca dalla tasca.</p>
<p class="western" lang="it-IT">&ldquo;Prima di venire qui per il sopralluogo, sono passato un attimo in commissariato per verificare che il letto del torrente fosse agibile. Quel maledetto nubifragio l'ha reso impraticabile per pi&ugrave; di venti giorni, cos&igrave; ho preferito controllare.&rdquo;</p>
<p class="western" lang="it-IT">Incominci&ograve; ad aprirla, lentamente.</p>
<p class="western" lang="it-IT">&ldquo;Insomma, per farla breve, il giorno in cui &egrave; successo tutto il casino della catapecchia, mi &egrave; arrivata una lettera priva di mittente. L'avevo mandata ad analizzare &ndash; chi lo sa, magari conteneva del veleno &ndash; e, tra una cosa e l'altra, mi sono dimenticato di andarmela a riprendere. Oggi, Angelo mi ferma e mi dice <em>abbiamo trovato questa sul banco della scientifica, penso sia la busta che le &egrave; arrivata il mese scorso. Non so perch&eacute; nessuno gliel'abbia riportata ma...</em>&rdquo;</p>
<p class="western" lang="it-IT">&ldquo;E? Cosa c'era dentro?&rdquo;</p>
<p class="western" lang="it-IT">&ldquo;Nessuna scritta, neppure un nome, solo tre oggetti.&rdquo;</p>
<p class="western" lang="it-IT">Inser&igrave; la mano all'interno.</p>
<p class="western" lang="it-IT">&ldquo;Ecco il primo. Un paio di occhiali riposanti per la lettura. Devo ammetterlo, ho pensato ad uno scherzo di cattivo gusto, ho anche imprecato.&rdquo;</p>
<p class="western" lang="it-IT">&ldquo;Mio Dio...&rdquo;</p>
<p class="western" lang="it-IT">Arianna glieli strapp&ograve; di mano.</p>
<p class="western" lang="it-IT">&ldquo;Questi sono... s&igrave;, diciamo che... oh, cavolo! Io li avevo regalati a... a...&rdquo;</p>
<p class="western" lang="it-IT">&ldquo;Sul serio? Questo spiegherebbe molte cose. Ad ogni modo, ecco il secondo oggetto.&rdquo;</p>
<p class="western" lang="it-IT">Una carta, un asso di quadri rosso brillante su sfondo nero, decorato da serpenti intenti a mangiare una mela disegnata nell'angolo in alto a destra.</p>
<p class="western" lang="it-IT">&ldquo;No, non &egrave; possibile...&rdquo;</p>
<p class="western" lang="it-IT">&ldquo;Curioso, eh? Aspetta, ora ti mostro l'ultimo.&rdquo;</p>
<p class="western" lang="it-IT">Un'immagine, una foto.</p>
<p class="western" lang="it-IT">Il letto del torrente, asciutto, arido, illuminato dal sole, un sole silenzioso, caldo, onnipresente; pozzanghere umide, qua e l&agrave; tra la polvere, riflessi di luce, riflessi del cielo.</p>
<p class="western" lang="it-IT">Il ponte, cemento grigio, grigiastro, crepato, riscaldato da un dolce tepore primaverile.</p>
<p class="western" lang="it-IT">Una cassettiera da farmacia arrugginita, piena di oggetti difettosi, un microcosmo di vita e curiosit&agrave;, una vecchia amaca sfilacciata, assicurata ad un arbusto ed un chiodo sporgente, un comodino, un paio di mensole, libracci consunti, malandati, dai titoli illeggibili, intrisi di ricordi e conoscenza.</p>
<p class="western" lang="it-IT">Una ragazza, in piedi, sorridente, in posa, fa l'occhiolino.</p>
<p class="western" lang="it-IT">Capelli rossi, ribelli, mossi da un venticello dispettoso, occhi verdi, di un verde profondo, un verde in cui perdersi, scintillante, una corporatura esile fasciata in un giaccone con le maniche troppo lunghe, maniche che sbordavano, comprendo completamente le mani, un cappello a cilindro rattoppato, arlecchinesco, una carta da gioco fissata alla tesa.</p>
<p class="western" lang="it-IT">E una scritta.</p>
<p class="western" lang="it-IT"><em>Ti sono mancata?</em></p>
<p class="western" lang="it-IT">&nbsp;</p>
<p class="western" lang="it-IT" align="center">** * **</p>
<p class="western" lang="it-IT">&nbsp;</p>
<p class="western" lang="it-IT">Assi di legno marce, rischiarate dal pallore lunare, assi tarlate, vecchie, sconnesse. Resti di un parquet, di un pavimento, chiodi a vista, sporgenti, incurvati. Uno specchio, uno specchio rovinato, frammentato, la cornice sporca, annerita dalla fuliggine, dai resti cinerei di un'anima nera. Filamenti di tessuto bruciato, bottoni, una scarpa lucida, di pelle scura. Macchie rosse, di un rosso cupo, funebre, macchie vermiglie, ovunque, come ruggine sui vetri, sulle superfici.</p>
<p class="western" lang="it-IT">Un'ombra, stampata sullo specchio, un riflesso immortale, una sagoma dipinta dall'esplosione di un essere non pi&ugrave; vivente. Una rappresentazione di ci&ograve; che era stato un essere umano, una presenza immemore, nell'aria, nel buio, nella tenebra. Una mano ad accarezzarla, a delinearne i contorni, a sfiorarla con delicatezza. Una mano affusolata, dita non abituate a lavorare. Occhi azzurri, occhi di ghiaccio, riflessi sulla lastra lucida, accanto all'ombra. Capelli corvini, pi&ugrave; neri dell'oscurit&agrave; stessa. Labbra sottili in avvicinamento, come a baciare quella traccia, quel rimasuglio. Il viso si allontana, la ragazza si alza, l'ombrellino in mano. Fuori piove, piove ancora, proprio come allora.</p>
<p class="western" lang="it-IT">Apre l'ombrellino, esce dalla stanza, si dirige verso l'uscio.</p>
<p class="western" lang="it-IT">Si volta indietro, ancora una volta. Una lacrima sulla pelle di porcellana, scorre lungo le guance, lungo il collo, scende senza essere vista, raggiunge il terreno.</p>
<p class="western" lang="it-IT">Pioggia dolorosa, incerta, l'incertezza di un momento, di un attimo.</p>
<p class="western" lang="it-IT">Poi via, senza rimpianti.</p>
<p class="western" lang="it-IT" >Senza rimorsi.</p>
<h1>Fine</h1>
<BR><BR><BR>
</div>
</BODY>
</HTML>